<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml" xml:lang="it">
<head>
<meta http-equiv="Content-Type" content="text/html; charset=utf-8" />
<title>The Project Gutenberg eBook of La promessa sposa di Lammermoor, Tomo II (of 3), by Sir Walter Scott</title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; font-size: 110%; margin-top: 2em; margin-bottom: 3em;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h4 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 2em; margin-bottom: 0em;}
h2 {font-size: 140%; margin-top: 1em; margin-bottom: 2em;}

hr {width: 70%; margin-top: 1em; margin-bottom: 1em;}
hr.minor {width: 20%;}

a.tag {vertical-align: .3em; font-size: .8em; font-style: normal;
  font-weight: normal; text-decoration: none; padding-left: .1em;
  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; right: 5%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff;}

.pad4 {margin-top: 4em;}
.pad2 {margin-top: 2em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.xx-large {font-size: 150%;}
.g {letter-spacing: .2em;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}

.poem {text-align: left; font-size: 95%; margin: 1.5em 10%;}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}
.poem p.i8 {margin-top: .5em; text-indent: 8em;}

    h1.pg   { font-size: 190%;
              margin-top: 0em;
              margin-bottom: 1em;
              font-weight: bold;
              line-height: 1; }
    h4.pg   { font-size: 100%;
              margin-top: 1em;
              margin-bottom: 2em;
              font-weight: bold;
              line-height: 1; }
    hr.full { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
    </style>
</head>
<body>
<h1 class="pg">The Project Gutenberg eBook, La promessa sposa di Lammermoor, Tomo II (of
3), by Sir Walter Scott, Translated by Gaetano Barbieri</h1>
<p>This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at <a
href="http://www.gutenberg.org">www.gutenberg.org</a></p>
<p>Title: La promessa sposa di Lammermoor, Tomo II (of 3)</p>
<p>Author: Sir Walter Scott</p>
<p>Release Date: June 7, 2013  [eBook #42882]</p>
<p>Language: Italian</p>
<p>Character set encoding: UTF-8</p>
<p>***START OF THE PROJECT GUTENBERG EBOOK LA PROMESSA SPOSA DI LAMMERMOOR, TOMO II (OF 3)***</p>
<p>&nbsp;</p>
<h4 class="pg">E-text prepared by Carlo Traverso, Claudio Paganelli, Barbara Magni,<br />
    and the Online Distributed Proofreading Team<br />
    (<a href="http://www.pgdp.net">http://www.pgdp.net</a>)<br />
    from page images generously made available by<br />
    Internet Archive<br />
    (<a href="http://archive.org">http://archive.org</a>)</h4>
<p>&nbsp;</p>
<table border="0" style="background-color: #ccccff;margin: 0 auto;" cellpadding="10">
  <tr>
    <td>
      Note:<br />
      <br />
      Images of the original pages are available through
      Internet Archive. See
      <a href="https://archive.org/details/lapromessasposad00scot">
      https://archive.org/details/lapromessasposad00scot</a>.
      All three volumes are included in this one book.<br />
      <br />
      Project Gutenberg has the other two volumes of this work.<br />
      <a href="http://www.gutenberg.org/files/42881/42881-h/42881-h.htm">Volume I</a>: see http://www.gutenberg.org/files/42881/42881-h/42881-h.htm<br />
      <a href="http://www.gutenberg.org/files/42883/42883-h/42883-h.htm">Volume III</a>: see http://www.gutenberg.org/files/42883/42883-h/42883-h.htm
    </td>
  </tr>
</table>
<p>&nbsp;</p>
<hr class="full" />
<p>&nbsp;</p>
<p>&nbsp;</p>
<p>&nbsp;</p>

<div class="titlepage">
<p>
<span class="x-large">ROMANZI STORICI</span><br />
<span class="small">DI</span><br />
<span class="large">WALTER SCOTT</span>
</p>

<hr class="minor" />
<p class="pad2 large">
<i>TOMO SECONDO</i>
</p>
</div>

<div class="titlepage">
<h1>
<span class="small">LA PROMESSA SPOSA</span><br />
<span class="x-small">DI</span><br />
LAMMERMOOR
</h1>

<p class="small">
O NUOVI RACCONTI DEL MIO OSTIERE
</p>

<p>
<span class="x-small">RACCOLTI E PUBBLICATI</span>
<br />
<span class="large">DA JEDEDIAH CLEISHBOTHAM</span><br />
<span class="x-small">MAESTRO DI SCUOLA, E SAGRESTANO<br />
DELLA PARROCCHIA DI GANDERCLEUGH</span>
</p>

<p class="pad2">
<span class="g">VOLGARIZZATI</span><br />
<i>DAL PROFESSORE</i><br />
<span class="large">GAETANO BARBIERI</span>
</p>

<p class="pad2 large">
<i>TOMO II.</i>
</p>

<p class="pad4">
<span class="large g">FIRENZE</span>
</p>

<p class="small">
TIPOGRAFIA COEN E COMP.
</p>

<p class="x-small">
MDCCCXXVI.
</p>
</div>

<div class="somm">
<p class="center x-large">INDICE</p>

<p class="pad2 center large"><a href="#capI">Capitolo Primo.</a><br />
<a href="#capII">Capitolo II.</a><br />
<a href="#capIII">Capitolo III.</a><br />
<a href="#capIV">Capitolo IV.</a><br />
<a href="#capV">Capitolo V.</a><br />
<a href="#capVI">Capitolo VI.</a><br />
<a href="#capVII">Capitolo VII.</a><br />
<a href="#capVIII">Capitolo VIII.</a><br />
<a href="#capIX">Capitolo IX.</a><br />
<a href="#capX">Capitolo X.</a><br />
<a href="#capXI">Capitolo XI.</a><br />
<a href="#capXII">Capitolo XII.</a></p>

<hr />

</div>

<div class="chapter">
<p>
<span class="pagenum"><a id="Page_5"></a>[5]</span>
</p>

<div class="title">
<p class="large">
LA PROMESSA SPOSA
</p>

<p class="small">
DI
</p>

<p class="xx-large">
LAMMERMOOR
</p>
</div>

<h2><a id="capI"></a>
CAPITOLO PRIMO.
</h2>

<div class="poem">
<p>„ S'apparecchi una mensa, ove a ribocco</p>
<p class="i2">  „ Stian le vivande; un mezzo pollastrello</p>
<p class="i2">  „ Ier ne rimase, da coltel non tocco,</p>
<p class="i2">  „ Avanzò ancor di pesce un bel piattello,</p>
<p class="i2">  „ Sabbbato scorso; puzzerà un pochino.</p>
<p class="i2">  „ Ma che non fan l'aceto e il ramerino? „</p>
<p class="i8"><i>Il Pellegrinaggio d'Amore.</i></p>
</div>

<p>
Lo scroscio della folgore da cui derivò
tanto scompiglio tra gli abitanti della torre,
divenne un incentivo a nuovi trovati
per l'ingegno ardimentoso e inventivo di
colui che era il fiore de' maggiordomi. Non
ne fu appena cessato il romore, non appena
ebbesi la certezza che la torre non
era rovinata da cima a fondo, sorse come
uomo rapito in estasi Caleb: „ Sia lodato
Dio! questo fulmine è capitato a proposito,
come un turacciolo ad un fiasco di
birra quando trabocca. „ Vedendo in quel
<span class="pagenum"><a id="Page_6"></a>[6]</span>
momento l'intendente del lord Cancelliere
che prendea la volta della cucina, ove
Caleb stavasi allora, corse a chiuderne
l'uscio a chiave, borbottando fra i denti — „ Come
diavolo ha fatto ad entrare in
casa? Ma ciò poco importa! devo ora pensare
ad altro. Ebbene, Misia! che state a
far lì gemendo e tremando a canto del
fuoco? Fate presto, venite qui; ovvero anche
restate al vostro posto, e datevi a strillare
quanto forte potete; in sostanza poi,
non siete buona da altro; in somma, mi
avete capito, vecchia strega? Gridate! più
forte! anche più forte! Bisogna che i padroni
vi odano da stare in sala. Diamine!
avete perduta la voce? Vi ho inteso strillar
più forte, quando non v'era tanta ragione
di farlo. — A me! Conviene ora ch'io
faccia ballare queste masserizie. „
</p>

<p>
Così dicendo, incominciò a gettare in
mezzo alla cucina e piatti, e piattelli, e
pentole, e tutti gli arnesi di ferro, di rame,
d'ottone, di latta che gli capitarono
fra le mani, risparmiando però con giudiziosa
attenzione la maiolica e tutto quanto
poteva rompersi. Mandava ad un tempo
tali grida, o piuttosto urla, che Misia
incominciò a propria volta ad urlare da vero,
pensando che il suo vecchio collega
fosse impazzito.
</p>

<p>
„ Che cosa fa dunque costui? Oh dio!
Ha ribaltata la fricassea di castrato, che
<span class="pagenum"><a id="Page_7"></a>[7]</span>
io avea preparata con quel pezzetto di coscia
avanzata l'altr'ieri al desinar d'oggi
del padrone. Povera me! anche il mezzo
boccale di latte che dovea servir domani
per la sua colezione! Farà colezione il
gatto. — Ma il fulmine vi ha fatto dar volta
al cervello, Caleb! „
</p>

<p>
„ Tacete, vecchia pazza, tacete, le diceva
a mezza voce Balderston, fregandosi
in aria di trionfo le mani. Adesso tutto è
a dovere. Il pranzo è pronto, e il fulmine
lo ha apparecchiato in un attimo. „
</p>

<p>
„ Il poveretto è divenuto matto davvero
(soggiugnea Misia guardandolo con occhio
di compassione, e non senza qualche paura).
Temo che non torni più in se. „
</p>

<p>
„ La pazza siete voi; ma ascoltatemi bene
(dicea Caleb, giubilante di potere,
mercè la fertilità della sua immaginazione,
sciogliersi con onore da un impaccio che
sembrato eragli insuperabile). Prima di
tutto abbiate cura di non lasciar entrare
in cucina quel forestiere. Poi giurate che
il fulmine tenendo la via del cammino, è
caduto qui, e ha rovinato il miglior desinare
che aveste apprestato mai in vita vostra;
manzo, lodole, vitella, salvaggina,
prosciutto, lepri, pollami, quel che vorrete
voi; non badate a spesa, e mettete insieme un
pasto squisito. Io intanto vado nel salone
a raccontare la storia di questa disgrazia.
Ma soprattutto che non entri in cucina
<span class="pagenum"><a id="Page_8"></a>[8]</span>
quel servo straniero! „ Dopo avere in tal
modo istruita la sua confederata, Caleb
corse verso il salone; ma prima di entrarvi,
volle fare, come abile generale, una
scoperta. A tal fine, pose l'occhio ad una
fenditura che il tempo, per atto di compiacenza
ai servi curiosi, avea fatta nella
porta; e vedendo in quale stato trovavasi
miss Asthon, ebbe la prudenza di aspettare
alcuni istanti per non accrescere colla
sua fisonomia spaventata i nostri timori, e
perchè la desiderava ben riavuta, e in istato
di ascoltare attentamente la storia che
ei si accingeva a narrare intorno alle conseguenze
disastrose del fulmine.
</p>

<p>
Ma quando la vide tornata perfettamente
in se stessa, e udì che i discorsi aggiravansi
sullo stato di desolazione cui ridotta
era la torre di Wolfcrag, pensò esser
quello l'istante di mostrarsi, e si introdusse
nel modo che abbiam descritto sul
finire del capitolo precedente.
</p>

<p>
„ Oh che disgrazia! oh che disgrazia!
esclamava. Simile inconveniente adunque
dovea accadere nel castello di Ravenswood,
ed io viver tanto per esserne spettatore! „
</p>

<p>
„ Che cos'è stato, Caleb? Domandò il
padrone, preso veramente da un po' di timore.
Qualche parte del castello sarebbe
rovinata? „
</p>

<p>
„ Rovine grandi, no, non ve ne sono;
ma il fulmine è venuto giù pel cammin
<span class="pagenum"><a id="Page_9"></a>[9]</span>
di cucina, ha rovesciate tutte le casserole,
gettata fuliggine per ogni dove, e dovea
succeder questo, quando voi state ricevendo
personaggi distinti, ospiti così rispettabili!
aggiunse inchinando profondamente il
lord Cancelliere e la figlia di esso. Non dico
altro; in tutto il castello, non rimane più
cosa che possa servire pel pasto del pranzo o
della cena, come poi vi piace chiamarlo. „
</p>

<p>
„ Vi credo facilmente, Caleb; „ gli disse
in tuono corrucciato il padrone.
</p>

<p>
Caleb si volse con un guardo, metà di preghiera,
e metà di rimprovero, e continuò in
tal guisa la sua allocuzione: „ Non dirò già
che si fossero fatti apparecchi rilevantissimi.
Avevamo solamente aggiunto qualche bagattella
al vostro pasto ordinario di tutti i
giorni, ossia, come lo chiamano a Versailles,
<i>Petit couvert</i>; tre portate e le frutta, ecco
tutto. „
</p>

<p>
„ Tenetevi per voi le vostre sciocchezze,
vecchio pazzo; „ sclamò Ravenswood, scorgendo
la goffaggine di queste ufiziose premure
dell'intendente, e arrabbiato al sommo;
pure non ardiva contraddirgli apertamente,
per non dare occasione a qualche
scena ancor più ridicola.
</p>

<p>
Caleb, avvedendosi di tal momentaneo vantaggio,
risolvè profittarne. Ma in quell'istante,
avendo osservato che il servo del lord
Cancelliere entrava in sala, e parlava sotto
voce al suo padrone, trattosi verso il vano
<span class="pagenum"><a id="Page_10"></a>[10]</span>
d'una finestra, si giovò di una tal congiuntura
per dire egli pure alcune cose all'orecchio
del sere di Ravenswood. „ Per amor
del Cielo, Signore, frenate la vostra lingua!
Se io son contento di arrischiare l'anima
mia dicendo bugie per l'onore della famiglia,
questi non debbono essere i vostri pensieri.
Se mi lascerete tranquillamente seguire
il corso delle mie idee, non vi farò pazze
spese, ma se vorrete interrompermi, non
son chi sono, se non v'improvviso un pranzo
da sovrano. „
</p>

<p>
Di fatto Ravenswood pensò che il più
saggio partito sarebbe stato lasciar andar
l'acqua a seconda della corrente, e permettere
che il suo uffizioso maggiordomo
dicesse quanto gli veniva alla bocca. Quindi
Caleb, sollevando in aria una mano e
facendo i conti sulle dita, in tal modo ripigliò
la parola.
</p>

<p>
„ Come io vi diceva, non si erano fatte grandi
cerimonie, ma vi era abbastanza perchè tre
ragguardevoli personaggi non restassero mal
contenti. Prima portata, due capponi colla
salsa bianca, vitella e porco, salvo il rispetto
dovuto alle Signorie loro. Seconda,
un lepre allo spiedo, un piatto di gamberi,
e un rifreddo. Terza, un fagiano d'un
candore che abbarbagliava la vista, adesso
nero di fuliggine, come se fosse stato due
anni sotto al cammino; una torta di prune
e un <i>flan</i>. Frutta, si sa, alcune galanterie,
<span class="pagenum"><a id="Page_11"></a>[11]</span>
giulebbi e... e nient'altro, (soggiunse, accorgendosi
che il padrone non era più capace
di frenar la pazienza). Nient'altro,
salvo due conserve di pera e pome. „
</p>

<p>
Miss Asthon, ben riavutasi allora dal
primo spavento, avea attentamente ascoltato
il discorso del vecchio Caleb. L'imperturbabile
serietà da costui serbata nel
porgere la minuta descrizione del suo pasto
immaginario, e gli sforzi di Edgardo
per nascondere agli ospiti l'impazienza e la
rabbia, offerivano un'antitesi sì leggiadra,
che la giovinetta non potè a suo malgrado
starsi dal prorompere in un grande scoppio
di riso; e inutile fu in questo momento
la gravità connaturale del padre di lei,
il quale si trovò costretto ad imitarla, benchè
più moderatamente il facesse. Che
più? Fin Ravenswood, il quale s'accorgea
certamente che questo riso era un poco a
sue spese, partecipò alla generale giocondità;
tant'è vero che il riso è un mal contagioso.
Risonò di questi scoppi di risa in
comune la soffitta del vecchio salone; e vi
sono tali scene, delle quali leggiamo talvolta,
senza esserne molto commossi il racconto,
e delle quali nonostante, si divertirono
assai quelli che ne furono spettatori.
Uno cessava dal ridere, l'altro ricominciava,
comune prurito che durò per
alcuni minuti. Aggiungasi che la silenziosa
gravità di Caleb, e l'aria di sorpresa
<span class="pagenum"><a id="Page_12"></a>[12]</span>
e quasi di dispetto da esso manifestata,
rendeano più ridicola la scena, e rincalzava
negli altri la voglia di ridere.
</p>

<p>
„ Vedo che cos'è (soggiunse non si
scompigliando Caleb, quando questa parve
acchetata), le Signorie loro sono avvezze
a sì buone colezioni, che la perdita
del migliore fra quanti pranzi un cuoco
possa apprestare, loro sembra cosa da ridere.
Ma se i vostri Onori avessero lo stomaco
vôto, come Caleb Balderston, non
troverebbero tanto motivo di ridere su di
un argomento seriissimo di sua natura. „
</p>

<p>
Il qual discorso eccitò nuove risa, che
parvero a Caleb non solamente un attentato
contro la dignità della famiglia, ma
un atto speciale di disprezzo usato alla
eloquenza con cui avea recapitolati i pretesi
danni prodotti dal fulmine, e descritto
un pasto, che come egli dappoi si espresse
con Misia, avrebbe infuso l'appetito
ad un morto, e a quei signori inspirò solamente
voglia di ridere.
</p>

<p>
„ Ma (soggiunse miss Asthon, con quanta
serietà le era possibile di ostentare)
tutte queste buone cose sono esse guaste
per modo, che nessuna, nessuna possa comparire
in tavola? „
</p>

<p>
„ Nemmeno una briciola, Milady; tutto
è pieno di cenere, di fuliggine, roba
buona unicamente per gettarla ai cani.
Vorrei che poteste solo scendere in cucina;
<span class="pagenum"><a id="Page_13"></a>[13]</span>
vedreste che vaga confusione; le porcellane
in pezzi; le cassarole rovesciate, la cuciniera
andata fuor di se nel voler riordinare
un poco le cose; le pietanze non riconoscibili,
in somma andate a male del
tutto. Vi era per le frutta un <i>bianco-mangiare</i>,
che sarebbe stato squisito; il fulmine
lo ha trattato, come le altre vivande,
in mezzo alla cucina; vi ho intinto
un dito per assaggiarne, si direbbe che
era fatto di latte acido. Non so quanto mi
pagassi che i loro Onori venissero abbasso a
contemplare questo guasto, semprechè però
(aggiugnea per prudenza, e per timore di
essere preso in parola) semprechè però a
quest'ora la cuciniera non abbia, come
sarebbe suo dovere, spazzato via tutto. Mi
pare impossibile, Milord (e in questa volgevasi
a ser Guglielmo), che il vostro servo
non abbia udito lo strepito delle porcellane
nell'atto che il fulmine ribaltò ogni
cosa. „
</p>

<p>
Il servo del lord Cancelliere, benchè,
com'uomo che stava a servire un gran signore,
fosse avvezzo a comporre il volto a
seconda di tutte le circostanze, si trovò
alquanto scompigliato da questa inaspettata
appellazione, e per tenersi alla più sicura,
si contentò di chinare urbanamente
il capo.
</p>

<p>
„ Penso, sig. maggiordomo, (così si volse
a Caleb il lord Cancelliere, venuto in timore
<span class="pagenum"><a id="Page_14"></a>[14]</span>
che il prolungar più a lungo sì fatta
scena, dopo cessato il primo prurito di ridere,
reiterasse unicamente mortificazioni
a Ravenswood), penso che non fareste male
consigliandovi a tale proposito con Lockart.
Ha viaggiato assai; è avvezzo ad inconvenienti
d'ogni specie e ad accidenti
non prevenuti, spererei che intendendovi
insieme tutt'a due, dovreste trovare qualche
espediente per uscire d'imbarazzo. „
</p>

<p>
„ Suo Onore, il sere di Ravenswood, sa
(rispose Caleb, il quale comunque non vedesse
speranza di spacciarsi, piuttosto che
ricorrere all'aiuto di uno straniero, sarebbe
morto di stento, come il generoso elefante
che volle ad ogni costo fare quanto
il suo padrone aspettava da esso), suo Onore
sa ch'io non abbisogno di consiglieri,
quando si tratta del decoro della famiglia. „
</p>

<p>
„ Sarei ingiusto, se dicessi il contrario,
o Caleb; il suo padrone rispose, ma il vostro
ingegno consiste soprattutto nel trovare
scuse; e queste non ci sazierebbero più
della descrizione del vostro pranzo colpito
dal fulmine. Bramo dunque che, in compagnia
del sig. Lockart, cerchiate qualche
via di supplire a quanto non vi è più, o
forse non vi è mai stato. „
</p>

<p>
„ Vostro Onore ha sempre le sue facezie
pronte. Certamente, non dovrei far altro
che trasferirmi subito a Wolfhope, e troverei
l'occorrevole per dar da desinare a
<span class="pagenum"><a id="Page_15"></a>[15]</span>
quaranta persone. Ma quei paesani non meritano
che un galantuomo si volga ad essi;
ebbero l'inconsideratezza di servirci male
nel burro e nelle uova. É cosa che non ho
dimenticata. „
</p>

<p>
„ Non fa niente, Caleb; andate al villaggio,
e ivi ingegnatevi come potete. Non
conviene permettere che i nostri ospiti digiunino
per l'onore, come siete solito dire,
della famiglia. Prendete questa borsa, credo
che sarà per voi il miglior consigliere. „
</p>

<p>
„ La vostra borsa! danaro! esclamò Caleb,
facendo alcuni passi addietro in tuono
d'indegnazione. Che cosa devo io farne?
Non siamo sui vostri dominj? Chi è quello
fra i vostri vassalli che volesse pagamento
per prestarmi servigio? „
</p>

<p>
Ritiratisi i servi, e poichè la porta del
salone fu chiusa, il lord Cancelliere si credè
in obbligo di far qualche scusa coll'ospite
sull'arbitrio che si era preso di ridere,
e Lucia espresse il proprio desiderio di
non avere colla sua giocondità nè offeso, nè
mortificato il buon vecchio Caleb.
</p>

<p>
„ Caleb ed io, miss Asthon, dobbiamo
avvezzarci a sopportare con rassegnazione e
pazienza tutto ciò che va unito di ridicolo
alla povertà. „
</p>

<p>
„ Voi non siete giusto verso di voi medesimo,
sere di Ravenswood, rispose il lord
Cancelliere; sulla mia parola d'onore, credo
di conoscere gli affari vostri meglio di
<span class="pagenum"><a id="Page_16"></a>[16]</span>
voi medesimo, e spero provarvi che mi stanno
a cuore, e che..... in una parola vi sta
innanzi agli occhi una prospettiva migliore
di quanto v'immaginate. Nonostante permettetemi
di assicurarvi, ch'io non conosco
al mondo cosa più rispettabile di un
uomo, il cui carattere sollevisi al di sopra
della fortuna, e che preferisca l'imporre a
se stesso nobili privazioni, all'umiliazione
di contrar debiti, o di sottomettersi ad uno
stato di dipendenza. „
</p>

<p>
Fosse sollecitudine di non offendere il
delicato animo dell'ospite, o timore di
destarne soverchiamente l'orgoglio, il lord
Cancelliere gli dicea queste cose con una
specie di timida riservatezza; onde esitava,
e parea che a ciascuna parola temesse
di essersi spiegato di troppo su tale argomento,
benchè l'occasione di trattarlo
fosse stata somministrata dallo stesso sere di
Ravenswood. In somma, lord Asthon sembrava,
animato a parlare dal desiderio di
offerire prove di amicizia, rattenuto dalla
tema di arrecar dispiacere. Non dobbiamo
pertanto maravigliare, se Edgardo, poco
pratico ancora degli uomini, supponea
in questo espertissimo cortigiano maggiore
sincerità di quanta si durerebbe fatica a
trovarne in venti persone di simil classe.
Gli rispose nondimeno con molto sussiego,
essere egli grato a tutti quelli che aveano
la cortesia di tenerlo in buona opinione;
<span class="pagenum"><a id="Page_17"></a>[17]</span>
rinovate indi e col Lord e colla figlia
lo sue scuse sul non poterli ricevere in
modo più convenevole, uscì tosto del salone
per dare alcuni ordini che erano indispensabili.
</p>

<p>
Quanto al modo di far dormire gli ospiti,
le cose vennero ben tosto concertate
colla vecchia Misia; nè per vero, potea in
ciò dar molestia la perplessità sulla scelta.
Edgardo cedè il proprio appartamento a
miss Asthon, ponendole a fianco, qual cameriera,
la stessa Misia, che venne, perchè
sostenesse più addicevolmente una tal parte,
vestita di un abito di raso nero, portato
dall'avola di Ravenswood, e che avea
fatta la sua comparsa nelle feste di Corte
di Enrichetta Maria. Domandò che cosa
fosse avvenuto di Bucklaw, e poichè
intese che era a Wolfhope cogli altri cacciatori,
incaricò Caleb di andarlo a vedere,
e fargli noto l'imbarazzo in cui si trovava,
pregandolo a nome suo a procacciarsi
per quella notte un letto nel villaggio,
non ve n'essendo altri nel castello fuor
quello della camera segreta, che in tale
congiuntura non si poteva a meno di offrire
a ser Guglielmo Asthon. Caleb si rassegnò
a cedere il proprio letto al servo
straniero, e a dormire coricato sulla paglia
nel granaio, per non dare a divedere che
nella torre di Wolfcrag vi fosse scarsezza
di letti. Il sere di Ravenswood si preparò
<span class="pagenum"><a id="Page_18"></a>[18]</span>
a passar la notte avviluppato in un gran
ferraiuolo, entro il salone.
</p>

<p>
Del rimanente, Lockart avea ricevuto
dal padrone l'ordine di trasferirsi all'osteria,
ove convennero i cacciatori, per trarne
alcun poco di salvaggina, e Caleb non
disperava dell'efficacia de' suoi stratagemmi
ordinarj, all'uopo di porre in salvo
l'onore della famiglia. Edgardo avea voluto
dargli una seconda volta la propria borsa,
ma essendo presente il servo straniero,
Caleb si pensò in dovere di non accettarla,
comunque sentisse che gli sarebbe stata
di massimo giovamento. — „ Perchè non
mettermela di soppiatto fra le mani? (andava
pensando fra se medesimo.) Ma già suo
Onore non sa, non saprà mai il modo di contenersi
nelle congiunture ardue e dilicate. „
</p>

<p>
In questo mezzo, Misia, giusta un uso
ricevuto allor nella Scozia, e non ancora
dismesso affatto, offerse agli ospiti il latte
della sua picciola mandria, intantochè fosse
all'ordine il desinare. Edgardo per guadagnar
tempo, condusse Milord e la figlia
a girare tutto il castello; ed essendosi rasserenato
il cielo, li fece salire sino in cima
della torre, d'onde ammirarono la vasta
estensione del mare, abbellita dai raggi del
sole che ogni nube avea dissipata.
</p>
</div>

<div class="chapter">
<p>
<span class="pagenum"><a id="Page_19"></a>[19]</span>
</p>

<h2><a id="capII"></a>
CAPITOLO II.
</h2>

<div class="poem">
<p>„ A che sfoggiar di spiedi e di pignatte?</p>
<p class="i2">  „ É per voi squisitissimo convito,</p>
<p class="i2">  „ E troppo ancora a rustiche gargatte,</p>
<p class="i2">  „ Mezzo il pollo che in casa fu nudrito,</p>
<p class="i2">  „ E una testina di porcel di latte,</p>
<p class="i2">  „ Che al sol vederla aguzza l'appetito. „</p>
<p class="i8"><i>Chaucer.</i></p>
</div>

<p>
Non avea l'animo libero d'ogni inquietudine
il nostro Caleb, quando partì per la
sua spedizione; e di fatto si trovava a condizioni
alquanto scabrose. Non osava raccontare
al padrone, con qual garbo, in quella mattina,
avesse chiusa in faccia a lord Bucklaw
la porta del castello; non volea confessare
di aver fatto male a non accettare, quando
lo stesso padrone gliela offerse, la borsa; temea
per ultimo qualche non piacevole conseguenza
dal primo incontro che avrebbe con
Bucklaw, e soprattutto in quel momento in
cui era da supporsi che lo spettabile gentiluomo,
colla testa piena dei fumi del vino
e dell'acquavite, fosse meno che mai disposto
a passarsela ridendo sull'affronto ricevuto
poc'anzi.
</p>

<p>
Caleb, per rendergli la dovuta giustizia,
non la cedea in coraggio ad un lione, ogni
qual volta per l'onore della famiglia del suo
<span class="pagenum"><a id="Page_20"></a>[20]</span>
signore operava; possedeva però un di quei
coraggi, uniti a prudenza, per cui non gli
piaceva esporsi fuor di bisogno ai pericoli.
Ma questa era una considerazione solamente
secondaria; il punto importante per lui
consisteva in nascondere l'inopia assoluta e
generale in cui si viveva a Wolfcrag, e di
far prova di sua abilità nell'improvvisare
un pranzo senza dipendere nè dal soccorso
di Lockart, nè dalla borsa del suo padrone;
la qual cosa divenne affare d'onore per
Caleb, da noi dianzi paragonato, non affatto
senza motivo, al generoso elefante, che
gravato di un carico superiore alle sue forze,
e vedendo condurre un ausiliare della
sua razza, nel raddoppiare di sforzi per far
di meno di tale aiuto, perdè la vita.
</p>

<p>
Il villaggio ver dove in quell'istante si
incamminava, lo avea più d'una volta, trovandosi
in eguali strettezze, levato di impaccio;
ma da qualche tempo non vi godea
più della medesima riputazione, e ne racconteremo
or le cagioni.
</p>

<p>
Il ridetto villaggio, chiamato Wolfhope,
era composto di alcune case sparse qua e
là in riva ad una picciola caletta, formata
da un fiumicello che ivi metteva foce nel
mare. Fu altra volta appendice del feudo
di Wolfcrag, dal quale lo disgiugnea una
collinetta che presentava un picciolo promontorio
all'Oceano. Gli abitanti vi guadagnavano
in modo precario il lor vitto,
<span class="pagenum"><a id="Page_21"></a>[21]</span>
dando opera alla pesca delle aringhe, quando
n'era la stagione, e vivendo di contrabbandi
il rimanente dell'anno. Conservavano
una specie di rispetto ereditario ai lôrdi di
Ravenswood; ma la maggior parte di essi
avea, profittando del bisogno di danaro che
incalzava questa famiglia, ricomperate a buon
prezzo le onoranze cui soggette erano le case
e i fondi loro; divenuti per conseguenza
liberi da ogni catena di feudal dipendenza,
nè costretti a temere le moltiplici esazioni,
che, sotto tutti i pretesti possibili, e talvolta
senza pretesto, i feudatari scozzesi,
poveri eglino stessi, usavano senza misericordia
sui lor vassalli, ancora più poveri.
</p>

<p>
Poteano in sostanza riguardarsi independenti,
cosa mortificantissima per Caleb,
avvezzo altra volta a riscotere queste contribuzioni,
e a dispiegare su quei tapini
un'autorità dispotica al pari di quella, che
ne' tempi più remoti, possedeano nell'Inghilterra
gl'intendenti reali. Ognuno sa,
come costoro, uscendo fuori de' lor gotici
castelli, e armati de' diritti e de' privilegi
feudali, li sostituissero al danaro nel comperar
le derrate, portando a casa loro, o
rintanando in cento diverse caverne gli
spogli di cento mercati, e quanto potevano
portar via ad una tremebonda popolazione,
che fuggiva a nascondersi appena li vedea
comparire<a class="tag" id="tag1" href="#note1">[1]</a>.
</p>

<p>
<span class="pagenum"><a id="Page_22"></a>[22]</span>
Soave era la ricordanza di que' bei tempi
a Caleb, il quale deplorava lo scadimento
di un'autorità, che in una minor
proporzione, andava sulle tracce del dispotismo
dei sovrani feudali, usi a riscotere
più gravosi tributi. Egli si lusingava che
cotesta legge, immutabile a suo parere,
questo diritto di supremazia, che dovea
rendere i baroni di Ravenswood i primarj
padroni, i proprietarj nati di tutte le produzioni
della natura sorgenti qualche miglia
all'intorno del loro castello, questa
deliziosa prerogativa sonnecchiasse soltanto,
e si confortava aspettando di vederla risvegliata
un giorno, robusta e fiorente in
tutto il suo antico vigore. Perciò si facea
lecito a quando a quando di rammentare
con qualche piccola angheria i bei giorni
trascorsi agli abitanti di Wolfhope; i quali
sulle prime, or più, or meno di buona voglia,
si sottometteano a questo giogo, perchè
accostumati da tanto tempo a riguardare
i bisogni del Barone e della sua famiglia,
come cose che più dei proprj loro
bisogni dovessero rilevare; la stessa franchigia
di cui godevano, non giungeva
a persuaderli di essere in realtà independenti;
simili ad un uomo, che essendo
stato per lungo tempo carico di ferri,
s'immagina, anche quando ne è libero, di
sentirne il peso. Ma al godimento della
libertà, non tarda naturalmente a venir
dietro l'intimo senso de' diritti che ne sono
<span class="pagenum"><a id="Page_23"></a>[23]</span>
la conseguenza; così il prigioniero disciolto,
nel far libero uso delle proprie
membra, ben presto s'accorge che le sue
catene son veramente cadute.
</p>

<p>
Gli abitanti di Wolfhope pertanto incominciarono
a bisbigliare, a resistere, e finalmente
a ricusare in chiare note di sottomettersi
alle pretensioni di Caleb Balderston.
Egli si ricordò, e ricordò loro i tempi
dell'undecimo Lord di casa Ravenswood,
soprannominato <i>l'Uomo di mare</i>, a
motivo del diletto che gli davano tutte
le cose che alla marineria riferivansi. „ Questo
buon Lord, così ragionava Caleb, agevolò
il commercio del picciolo porto di Wolfhope,
col farvi costruire un molo (ed era
un cattivo argine di sassi mal accatastati
gli uni sugli altri); il qual molo mettea
le barche pescherecce in sicuro dalle tempeste;
e in benemerenza, gli abitanti convennero
di conferirgli, in tutta l'estensione
della baronia, il diritto al primo pane
di burro fatto col latte di ciascuna vacca
che avesse figliato, e alle uova nate, tutti
i lunedì dell'anno, da ciascuna gallina
del feudo. „
</p>

<p>
I pretesi debitori l'ascoltarono tranquillamente;
poi si misero a grattarsi in capo,
a tossire, a sbadigliare, a starnutare, e
Caleb sollecitandoli ad una risposta, la fecero
in questi termini: „ Non sappiam che
dire. „ La qual frase è il rifugio universale
<span class="pagenum"><a id="Page_24"></a>[24]</span>
de' contadini scozzesi, quando viene
fatta ad essi una domanda, di cui riconoscono
la giustizia in loro coscienza, ma
contro la quale grida la voce del loro interesse.
</p>

<p>
Allora, Caleb mise nelle mani dei notabili
di Wolfhope una inchiesta formale,
affinchè gli somministrassero un certo numero
d'uova, e una certa quantità di burro,
che equivalessero al debito arretrato
di questa antica onoranza cui nessuno aveva
pensato. Fu anche assai compiacente
per soggiugner loro, che se gl'incomodava
il pagarla in natura, non avrebbe avuta
difficoltà di ricevere invece danaro o altre
derrate. Indi li lasciò affinchè potessero
concertare insieme in libertà sui modi del
pagamento che lor più a grado tornassero.
</p>

<p>
Ma presero una risoluzione del tutto diversa
dai conti che avea fatto Caleb, quella
cioè di resistere ostinatamente ad una
tale intimazione. Il bottaio, personaggio
d'alto affare in un villaggio, ove la pesca
delle aringhe era la principale bisogna, ed
uno dei padri coscritti di quel comune,
disse, che le loro galline aveano cantato assai
lungo tempo pei lôrdi di Ravenswood,
ed essere omai tempo che cantassero per
chi dava loro il nudrimento e il pollaio.
Gli applausi universali dimostrarono quanto
garbasse all'assemblea una tale sentenza;
ma la difficoltà stava nel trovare i motivi
<span class="pagenum"><a id="Page_25"></a>[25]</span>
su cui fondare il rifiuto. „ Se non volete
altro, ripigliò il medesimo oratore,
farò un salto a Dunsa; andrò a trovare
Davy Dingwall, e saremmo ben disgraziati,
se non raccapezzasse qualche buon appiglio
per salvarci il nostro burro e le nostre
uova. „
</p>

<p>
Venne dunque assegnato un giorno per
tenere nuova adunanza, in cui prendere
un definitivo partito intorno all'intimazione
di Caleb, il quale fu avvertito, affinchè
potesse egli pure trovarvisi.
</p>

<p>
Egli venne quindi colle mani aperte e
collo stomaco vôto, divisando di empir bene
le une a profitto del suo padrone, e
di refocillar l'altro per proprio conto, il
tutto a spese dei debitori di Wolfhope.
Ma ogni speranza lo abbandonò, allorchè
entrando nel villaggio dalla parte di levante,
vide arrivare dalla parte di ponente
un tal uomo che anche troppo avea imparato
a conoscere. Era questi Davy Dingwall,
scaltro procuratore gran mastro di
astuzie, quel medesimo che avea secondato
ser Guglielmo Asthon in tutte le liti
contro la casa di Ravenswood, e che munito
allora di tutti i chirografi feudali di
quel villaggio, veniva a sostenere giuridicamente
le parti degli abitanti.
</p>

<p>
„ Spero di non avervi fatto aspettare,
sig. Balderston, gli disse, in tuon di beffarlo,
il procuratore. Eccomi pronto a discutere,
<span class="pagenum"><a id="Page_26"></a>[26]</span>
regolare, e terminare con voi la
picciola differenza insorta fra il sig. Edgardo
Ravenswood.... „
</p>

<p>
„ Fra <i>l'onorevolissimo</i> Edgardo, <i>lord</i> di
Ravenswood, „ sclamò con enfasi Caleb;
perchè comunque prevedesse che la vittoria
non si deciderebbe per lui in questo
affare, voleva almeno salvar l'onore, se
non potea l'interesse.
</p>

<p>
„ Sia, come vi piace! rispose Dingwall,
non discuterò con voi sopra quanto è affare
di semplice cortesia. Diremo dunque,
insorta fra lord Ravenswood, proprietario
della torre di Wolfcrag da una parte, e
John Whitefish, e i rimanenti abitanti del
villaggio di Wolfhope dall'altra. „
</p>

<p>
Una trista esperienza avea insegnato a
Caleb, qual fosse l'avversario con cui si trovava
impacciato, e che quello stipendiato
campione del fôro era più formidabile di
tutti i livellarj della baronia uniti insieme.
Perchè, se avesse avuto che fare unicamente
con essi, poteva ricorrere, appellarsi
alla rimembranza dei tempi andati, mettere
in campo l'antica predilezione degli
abitanti di Wolfhope verso i loro Signori,
rinverdir vecchie usanze, e adoperare con
buon successo la sua facondia, divenuta
di niun effetto a fronte di quell'impassibile
rappresentante. Il fatto provò quanto
i timori di Caleb fossero ben fondati. Indarno
pose in opera tutti gli stratagemmi
<span class="pagenum"><a id="Page_27"></a>[27]</span>
del suo ingegno e della sua arte oratoria,
indarno accozzò una farragine d'argomenti
tolti dalle venerabili pratiche dei maggiori,
dal rispetto dovuto ai lôrdi di Ravenswood,
dai rilevanti servigi che questi aveano prestati
al villaggio, da quelli che prestar potrebbero
per l'avvenire. Il procuratore non
si dipartiva dai suoi chirografi; l'onoranza
richiesta non era stata eccettuata nel riscatto
generale; non v'era più luogo ad armar pretensioni
per essa. E quando Caleb, volendo
provare se un po' d'audacia gli riescisse meglio,
motivò le conseguenze funeste che dovea
aspettarsi il villaggio, ogni qual volta
il Lord lo privasse della sua protezione, e
si fece ancora capire che potrebbesi ricorrere
a vigorosi provvedimenti per far valere
i diritti del feudatario, il curiale gli rise
in faccia.
</p>

<p>
„ A' miei clienti basta quella protezione
che possono assicurare da se medesimi al
loro villaggio, credo poi che <i>lord</i> Ravenswood,
giacchè bisogna chiamarlo <i>lord</i>, abbia
bastanti faccende per proteggere il castello
che gli rimane. Quanto alle minacce
di vie di fatto, d'atti arbitrarj, di oppressione,
con cui parrebbe che il sig. Balderston
ci volesse impaurire, lo prego badar
bene, che il tempo presente non è il secolo
dei nostri buoni padri. Noi abitiamo al mezzogiorno
del Forth, lontano assai dai montanari;
i miei clienti, l'ho detto, si credono
<span class="pagenum"><a id="Page_28"></a>[28]</span>
in istato di proteggersi da se stessi,
ma, dato il bisogno, chiederebbero al Governo
la protezione di un caporale e di quattro
abiti rossi, sufficienti, e al di là, per
mettere il villaggio in sicuro contro ogni atto
di violenza che il <i>lord</i> di Ravenswood,
o il suo satellizio volessero sovr'esso sperimentare.
</p>

<p>
Se Caleb avesse potuto raccogliere nei
suoi occhi tutte le folgori dell'aristocrazia,
le avrebbe lanciate contro questo ribelle ai
privilegi feudali, senza sgomentire delle conseguenze
che ne fossero potute derivare. Ma
i suoi fulmini non valendo nulla sopra quel
capo, si vide obbligato a ritornare al castello,
ove rimase una mezza giornata, invisibile
e inaccessibile per chicchessia, e
sino per Misia, perchè essendosi chiuso nella
propria stanza, zufolò per sei ore continue
una medesima arietta, impiegando tutto
quel tempo a fregare un unico piatto di
peltro che sperava far parere, a furia di lustrarlo,
di argento.
</p>

<p>
La conseguenza di questa infelice spedizione
si fu la perdita di tutti que' contingibili
che potea sperare da Wolfhope, e dal
distretto di Wolfhope, i quali luoghi erano
per esso l'Eldorado e il Perù, e di fatto in
diverse incalzanti circostanze gli aveano prestato
gran giovamento. „ Il diavolo mi porti
via (esclamò preso in quella memoranda giornata
da un impeto di collera straordinaria),
<span class="pagenum"><a id="Page_29"></a>[29]</span>
il diavolo mi porti via se metto un'altra
volta piede sui sassi di questo cencioso paese! „
E mantenne, fino al giorno famoso per
tutti gli avvenimenti precedentemente narrati,
la sua parola, credendosi di gastigare
in tal guisa i livellarj ribelli. — Chi l'avrebbe
creduto? Fu questa realmente per
essi una spezie di punizione. Il sig. Balderston,
agli occhi di tal gente, era un uomo,
anzichè no, meritevole di considerazione;
il pensavano in corrispondenza con persone
d'alto grado, invanivano d'averlo presente
alle loro picciole feste; in varie occasioni
trovavano utili i pareri del sig. Caleb; lo
ascoltavano come un oracolo. „ In somma,
diceano, par che manchi qualche cosa al
villaggio, dopo che il sig. Balderston non
esce più del castello. Ma quanto al burro
e alle uova, era una domanda fuor di ragione,
come glielo ha provato ottimamente
il sig. Dingwall. „
</p>

<p>
Tal era lo stato scambievole delle due
parti, quando Caleb, con suo grave cordoglio,
si vide ridotto a scegliere fra due
partiti asprissimi entrambi: l'uno di confessare
alla presenza d'un ragguardevole
personaggio, o del suo servo, chè era anche
peggio, l'impossibilità di procurarsi di
che desinare; l'altra di trasportarsi a Wolfhope
per implorare la compassione di quegli
abitanti. Ciascuna di tali cose non offeriva
al suo animo che l'immagine dello
<span class="pagenum"><a id="Page_30"></a>[30]</span>
avvilimento; pure gli fu d'uopo sottomettersi
alla necessità, e imprendere il viaggio
dalla torre al paese; il qual tempo
venne da lui trascorso meditando agli stratagemmi
da porre in opera quando vi fosse
giunto.
</p>

<p>
Non vedendo l'ora di spacciarsi del suo
compagno Lockard, lo condusse alla volta
dell'osteria, d'onde anche prima di entrar
nel villaggio, udivasi il baccano che facevano
Bucklaw, Craigengelt, e gli altri della
cacciatrice brigata. Un grande fuoco e
molte candele accese dissipavano l'oscurità
del crepuscolo vespertino già sul finire,
e mandavano per traverso alle finestre una
luce rossiccia, ripercossa indi da un cumulo
di vecchie botti, tini e barili posti
alla porta della casa del bottaio, che rimpetto
all'osteria dimorava.
</p>

<p>
„ Se volete, sig. Lockard, gli disse allora
Caleb, entrare nell'osteria da cui vedete
uscir questa luce, e dove, a quanto
mi sembra, adesso cantano <i>Catterina d'Aberdeen</i>,
(ballata di que' giorni) voi potrete
eseguire le commissioni del vostro padrone
circa alla salvaggina; io penserò alle
mie col sig. di Bucklaw, quando mi sarò
procurato il rimanente delle cose necessarie
pel pranzo. Non è già che abbiam bisogno
della salvaggina di questi signori,
aggiunse trattenendolo per un bottone del
giustacuore, ma il gustarne è sempre una
<span class="pagenum"><a id="Page_31"></a>[31]</span>
cortesia che si usa ai cacciatori. Aggiungo,
sig. Lockard; se mai vi offerissero un poco
di vino, non fareste male ad accettarlo;
chi sa? il fulmine avrebbe potuto alterare
il vino delle nostre botti, ed è cosa
che temo assai, pensando ai guasti che ha
prodotti in cucina. „
</p>

<p>
Disgiuntosi, ciò detto, da Lockard, attraversò
la strada, andando d'un passo
più grave del piombo, e nullameno più
leggiero del peso che gli premeva lo spirito;
fermossi un istante per pensare da
qual parte gli conveniva volgere il primo
assalto. Bisognava trovare qualcuno men
superbo dell'idea della propria indipendenza,
che sollecito dell'onore di prestare
servigio ad un ragguardevole personaggio;
qualcuno pronto a riguardare l'inchiesta
che Caleb stava per fare, come un atto di
condiscendenza e bontà, come una prova
di dimenticanza degli ultimi dispareri. Ma
dove trovar questo tale? Qual'era l'abitante
del villaggio che avesse l'animo in
questa guisa disposto? Veramente il parroco
era obbligato del suo impiego al defunto
Lord, ma attaccarono poi briga per
cagion delle decime. La vedova del venditore
di birra avea fatto credito per un
pezzo; ma la sua lista era ancor da pagare,
e più di una volta ella ne avea chiesto
il rimborso. In somma, fra tutti quelli
ai quali andava pensando Caleb non ve
<span class="pagenum"><a id="Page_32"></a>[32]</span>
n'era un solo, al cui nome non succedesse
un <i>ma</i>, che obbligava il povero intendente
a fare i conti sopra d'un altro. Giberto
Girder, il bottaio, del quale abbiamo
parlato, era sicuramente il gallo del
villaggio; e nessuno potea meglio di lui,
in questo momento di strettezze, vettovagliare
il castello; ma nessuno ancora era
a far ciò meno propenso di lui, capo della
sommossa de' livellarj recalcitranti al
diritto delle uova e del burro.
</p>

<p>
„ In fine poi, così Caleb ragionò, tutto
sta nel saper prendere le persone. Gli dissi,
è vero, che è un solennissimo stupido,
e d'allora in poi non la perdonò più alla
famiglia dei Ravenswood; però ha sposata
una brava giovine, la Giovannina, figlia
del vecchio Lightbody, il marito della
Mariuccia, cameriera allora di milady Ravenswood.
Quante volte ho riso colla madre
della Giovannina! Aspetta! m'han detto
che è andata a stare col genero. Costui
ha dei <i>giacomi</i> e dei <i>giorgi</i>; ma come li
tiene stretti il furfante! Certo, se mi volgo
a lui, gli fo più onore che non merita.
Sciagurato ribelle! Quando anche non
gli venisse restituito il danaro, se si potesse
cavargliene di mano, l'avrebbe sempre
accomodata bene; poi questa perdita per
lui sarebbe insensibile. „
</p>

<p>
Dato finalmente bando alla irresoluzione,
fece immantinente una giravolta Caleb, e
<span class="pagenum"><a id="Page_33"></a>[33]</span>
fu in un subito alla porta della casa del
bottaio; e alzato senza cerimonie il saliscendi,
si trovò in un corritoio, d'onde
potea veder dentro in casa, perchè l'uscio
di cucina era aperto.
</p>

<p>
Gli si offerse alla vista uno spettacolo
assai più giocondo di quelli che ogni giorno
era avvezzo a vedere nella torre di
Wolfcrag. Stupendo fuoco, che mandava alta
la fiamma sotto il cammino; la moglie
del bottaio, in piede dinanzi ad una credenza,
ove stava in bell'ordine molta piatteria
di maiolica e di lucidissimo e mondissimo
peltro, sulla qual credenza, ella
avea posto, per dar l'ultima mano ad una
acconciatura più che ordinaria, uno specchietto
che ne rifletteva i lineamenti di
per se stessi non privi di grazia, e fatti
più gradevoli dall'espressione di buon umore
che li ravvivava; la madre di essa,
non più Mariuccia, la più prosperosa e
disinvolta vecchia fra quante, al dir di
quelle commari, ve ne fossero venti miglia
all'intorno, seduta presso al fuoco in abito
di drappo di seta, riparato da un bianco
grembiale, che stava con una pipa in
bocca, vigilando ai lavori della cucina;
sospesa alla catena del cammino (e questa
vista, più assai di quella e della vecchia
e ancor della giovine, allegrò il cuore e le
viscere del degno intendente), sospesa alla
catena del cammino una grande pentola,
<span class="pagenum"><a id="Page_34"></a>[34]</span>
entro cui Caleb s'immaginò si stessero
bollendo o un pezzo di manzo, o un pezzo
di prosciutto, o forse entrambe le carni
accoppiate; rimpetto al fuoco due spiedi
che due fanciulli assisi a ciascun angolo
del cammino faceano girare; infilzati, in
un d'essi un quarto di castrato, nell'altro,
un'oca grassa e due anitre salvatiche.
</p>

<p>
La vista di questa terra d'abbondanza,
e il fumo che andava a ferirgli le nari,
rendettero immobile per alcuni minuti Caleb,
il quale volgendo indi il capo verso
un altro uscio, parimente aperto, e che
conducea al tinello, vide un apparato di cose
non men deliziose al suo guardo. Una grande
tavola rotonda allestita per dieci, o dodici
persone, e <i>decorata</i>, per valerci della
sua favorita espressione, di una tovaglia
bianca come la neve; di grandi fiaschi di
peltro, il contenuto de' quali, giusta ogni
apparenza, corrispondea al lucido del loro
esterno; di bicchieri, coltelli, cucchiai e
forchette d'argento, posti a convenienti distanze.
Tutte le predette singolarità annunziavano
che quel campo era pronto e che
sol si aspettavano i combattenti.
</p>

<p>
„ E che cosa è saltato in mente a questo
sgraziato bottaio? (pensò fra se stesso
Caleb, mosso da maraviglia ed invidia eguali,
nell'osservare tanto sfarzoso apparecchio).
É una vergogna vedere sì fatta
canaglia empirsi il ventre in tale maniera,
<span class="pagenum"><a id="Page_35"></a>[35]</span>
mentre... ma pazienza! Se una parte di queste
vivande non prende la strada di Wolfcrag,
io non sono più Caleb Balderston. „
</p>

<p>
Formata appena questa risoluzione, entra
arditamente in cucina, e va ad abbracciare
con modi affettuosi e cortesi la madre
e la figlia. Wolfcrag era la Corte di quei
dintorni, Caleb il primo ministro. Si è in
tutti i tempi osservato, che, comunque i
sudditi di sesso mascolino, ai quali tocca
pagar le tasse, vedano di mal occhio i cortigiani
che le impongono, non quindi vengono
mal accolti questi dal bel sesso, al
quale fanno le descrizioni delle nuove mode
e delle cose che si dicono alla giornata
ne' ragguardevoli crocchi. Le due donne pertanto
corsero al collo di Caleb che non dovette
trovarsi malcontento della ricevuta accoglienza.
</p>

<p>
„ Siete veramente voi, sig. Balderston?
esclamò la giovane. É un miracolo vedervi!
Sedete dunque, sedete. Mio marito avrà
grande piacere in trovarvi qui. Voi non lo
avrete mai veduto in vostra vita di sì buon
umore. Celebriamo oggi il battesimo del nostro
primo figlio, che adesso compie le sei
settimane. Ma è cosa, di cui senza dubbio
avrete udito parlare. Abbiamo ammazzato un
castrato, e mio marito è andato col suo moschetto
a passeggiare dalla parte delle paludi.
Spero bene che rimarrete alla cerimonia
battesimale, indi cenerete con noi. „
</p>

<p>
<span class="pagenum"><a id="Page_36"></a>[36]</span>
„ No, no, mia cara amica, rispose Caleb:
non sono qui venuto che per farvi le mie
congratulazioni. Avrei veramente avuto piacere
di dire una parola a vostro marito; ma
ho premura, e poichè non è qui.... „ e fece
l'atto come se volesse partire.
</p>

<p>
„ Oh! non andrete via in questa maniera,
(così dicendo il trattenne la vecchia
usando del privilegio dell'antica lor conoscenza).
Voi non partirete, se prima non
accettate qualche cosa. Sarebbe un mal augurio
pel nostro bambino. „
</p>

<p>
„ Ma vi dico che ho grande premura,
mia buona mamma, (replicò il maggiordomo,
che però senza molta resistenza si lasciò
costringere a seder di bel nuovo). Oh!
quanto poi al mangiare (aggiunse vedendo
che la padrona di casa si affrettava a mettergli
innanzi un piattello, un coltello ed una
forchetta), quanto al mangiare, mi è assolutamente
impossibile. Prevedo che un dì,
o l'altro, ci troveranno morti d'indigestione
al castello. Non si fa che stare a tavola
dalla mattina alla sera. In verità avrei vergogna,
se accettassi. „
</p>

<p>
„ Che vergogna, sig. Balderston? la giovine
continuò. Voglio che assaggiate questi
<i>pudding</i> fatti dalle mie mani. Eccovene
un nero e un bianco. Scegliete. „
</p>

<p>
„ Tutti due, mia cara amica, tutti due.
Faccio fede io che l'uno e l'altro sono eccellenti.
Ma dopo il pasto che ho fatto, mi
basta l'odore. „
</p>

<p>
<span class="pagenum"><a id="Page_37"></a>[37]</span>
E sì, il povero sgraziato non avea presa
in tutta la giornata che un bicchier d'acqua.
</p>

<p>
„ Per altro, continuò, non voglio farvi
un affronto, e con vostra permissione gl'involgerò
in un tovagliolo, e me li porterò a
casa per la mia cena. Son sì stanco dei <i>pudding</i>
che ne dà Misia. Ella ci mette tanti
ingredienti diversi, tante cose ricercate....
lo sapete, Mariuccia, ho sempre amati i <i>pudding</i>
del paese; e anche (aggiunse volgendosi
alla moglie del bottaio), le belle giovani
del paese. Sapete voi, Mariuccia, che
vostra figlia è tutto il vostro ritratto? tal
e quale voi eravate quando vi faceste sposa a
Gilly. Non si trovava un'altra ragazza così
bella nella nostra parrocchia. Ma si giudica
del vitello al vederne la madre. „
</p>

<p>
Le due donne risero sul complimento vôlto
a ciascuna di esse, e risero ancora della
premura colla quale Caleb avvolgea i due
<i>pudding</i> entro un bianchissimo tovagliolo,
che si era portato in iscarsella, a guisa di
dragone che andando a fare scorreria, si
munisce di un sacco per mettervi dentro
quanta preda potrà capitargli.
</p>

<p>
„ E che notizie abbiamo al castello? „ la
moglie del bottaio gli chiese.
</p>

<p>
„ Quali notizie? In fede mia, nessuna
di grande importanza. Abbiamo adesso in
casa nostra il lord Cancelliere con sua figlia.
Par che il padre la voglia buttar dietro
al sere di Ravenswood. Eh! se questi
<span class="pagenum"><a id="Page_38"></a>[38]</span>
la riceve, perchè ella non si faccia male,
fra le sue braccia, si porterà attaccati alla
gonnella, ve lo sostengo io, a dir poco,
tutti gli antichi dominj della casa di Ravenswood. „
</p>

<p>
„ Oh! da vero? esclamarono tutte due le
donne in un medesimo tempo. É giovine?
É bella? I capelli di che colore? Come veste?
all'inglese, o all'usanza della sua patria? „
</p>

<p>
„ Ih! ih! ih! Mi vorrebbe una giornata
per rispondere a tutte queste interrogazioni,
e non ho un minuto da perdere. Vi
immaginerete anche voi altre, che avendo
ospiti di tal natura, non mi mancano faccende
al castello. Ma dov'è dunque Girder? „
</p>

<p>
„ É andato in cerca del ministro, rispose
mistress Girder, del degno e reverendo
Pietro Bidebent, che sta a Mosshead.
Il brav'uomo patisce un reumatismo che
si guadagnò nelle caverne ai giorni della
persecuzione. „
</p>

<p>
„ Sì, sì; un <i>wigh</i>, un puritano; (esclamò
Caleb con un moto d'acrimonia, che
non fu capace di padroneggiare). Ma mi
ricordo, Mariuccia, che in altri tempi non
vi scaldavate a queste legne, e che, pari
ad altre donne di garbo, vi contentavate
delle prediche e delle preghiere di un ministro
della chiesa del paese. „
</p>

<p>
„ É ben vero, sig. Balderston. Ma che
<span class="pagenum"><a id="Page_39"></a>[39]</span>
cosa volete? Bisogna bene che la mia Giovanna
si acconci, come piace a suo marito,
e canti i salmi sul tuono ch'egli desidera,
e non altrimenti; perchè egli è padrone
in casa sua; e più che padrone: ve
lo dico io. „
</p>

<p>
„ E, domando! è egli pure che tiene
i cordoni della borsa? „ chiese Caleb, ai
divisamenti del quale non parea troppo favorevole
la supremazia mascolina.
</p>

<p>
„ Tenace dell'ultimo quattrino, signor
Caleb! Nondimeno, mia figlia, non può
lamentarsi; ben nudrita, ben vestita, come
vedete; dieci volte meglio di tante altre
che sono d'un grado superiore al suo. „
</p>

<p>
„ Molto bene, molto bene, Mariuccia!
(disse Caleb scoraggiato per vero dire, ma
che nemmen per questo aveva abbandonata
ogni speranza). Voi, mi ricordo, conducevate
vostro marito in tutt'altra maniera;
in fine ciascuno ha il suo stile. Oh!
bisogna ch'io me ne vada. Avrei voluto
vedere un momento Girder, perchè ho
udito raccontare, che Pietro Puncheon,
bottaio dei magazzini della Regina, a Leith,
sia morto; e credo che, se il mio padrone
dicesse una parola al lord Cancelliere,
potrebbe fare un gran bene a vostro
genero, Mariuccia; ma non essendo qui... „
</p>

<p>
„ Ma, ma!... aspetterete che ritorni. Oh
sì! Gliel'ho predicato sempre che gli siete
amico. Ma è un benedetto uomo; per ogni
<span class="pagenum"><a id="Page_40"></a>[40]</span>
parola un po' di traverso, gli salta la mosca
al naso. „
</p>

<p>
„ Aspetterò dunque fino all'ultimo minuto
che mi resterà in libertà. „
</p>

<p>
„ Ora dunque, narratemi, disse allora
la moglie del bottaio; secondo quel che vi
sembra, questa miss Asthon è bella? Già
bisogna che lo sia per piacere al nostro
Lord che è tanto bel giovine; ha una fisonomia,
un portamento, un contegno nello
stare a cavallo; si prenderebbe per il
figlio d'un re! dovete sapere, sig. Balderston,
che quando passa pel villaggio, solleva
sempre il capo verso la mia finestra;
così v'immaginerete che devo conoscerlo al
pari di chicchesia. „
</p>

<p>
„ A chi raccontate voi queste cose, mia
cara amica? Il mio padrone non mi ha
lodato le cento volte i begli occhi grandi
e neri della moglie del bottaio di Wolfhope?
non m'ha detto che non si trovano i
compagni nè in questo distretto, nè camminando
anche un pezzo più in là? — Sono
gli occhi di sua madre, io gli rispondo
Milord; gli ho conosciuti a mie spese. Eh!
Mariuccia? Ah! ah! ah! quante volte in
nostra gioventù abbiam riso insieme! „
</p>

<p>
„ Tacete là, vecchio matto! esclamava
mistress Lightbody. Va parlato così dinanzi
alle giovani? — Oh! Giovanna, Giovanna!
Odi gridare il fanciullo? Sì, sì; è
desso. Che cosa ha mai? „
</p>

<p>
<span class="pagenum"><a id="Page_41"></a>[41]</span>
E in un lampo l'ava e la madre balzarono
fuor di cucina facendo a qual delle
due più correa, e dandosi scambievoli gomitate
per veder presto quale inconveniente
avesse turbati i riposi del pargoletto eroe
della sera, che in una stanza terrena
avea la sua culla.
</p>

<p>
Appena Caleb s'accorse che gli rimanea
il campo libero, tirò una grossa presa di
tabacco per prender coraggio e francarsi
vie più nelle concette risoluzioni. „ Ch'io
possa morire appiccato, se Girder e Bidebent
mangiano di quest'oca, o di queste
due anitre salvatiche! „ indi voltosi al
menarrosto, che di queste due squisite vivande
aveva la cura, fanciullo di circa
dieci anni: „ Ragazzetto, gli dice, mettendogli
una moneta di due soldi fra le
mani, ti prego; vammi a comprare un po'
di tabacco alla bottega di mistress Smalltrash;
ti darà pel tuo incomodo un pezzo
di pane colle spezie; nè ti prender fastidio
quanto allo spiede, chè sarà mio pensiere
di farlo girare tanto che tu ritorni. „
</p>

<p>
Poichè l'un de' fanciulli fu partito, Caleb
guardando in aria grave e burbera
quell'altro che avea poco più di sei anni,
e sbassò timidamente gli occhi, tolse dal
fuoco lo spiedo che s'era assunto di far
girare, e coperte, con un secondo tovagliolo
portatosi in saccoccia, l'oca e le anitre,
e tiratosi giù fino agli occhi il cappello,
<span class="pagenum"><a id="Page_42"></a>[42]</span>
uscì trionfante fuor della cucina e della
casa, portandosi sulle spalle lo spiedo carico
de' trofei della riportata vittoria.
</p>

<p>
Si arrestò appena un istante alla porta
dell'osteria per far avvertire il signor di
Bucklaw, che in quella notte il suo padrone
non avea letto per lui nel castello.
Questo messaggio mandato con laconica brevità,
non acquistò la gentilezza che gli
mancava, passando per le labbra della serva
dell'osteria, incaricatasi di trasmetterlo
a Bucklaw, il quale lo credè un insulto
sopra insulto. Il capitano Craigengelt,
fra i plausi unanimi dell'intera brigata,
pose il partito di dar la caccia al vecchio
volpone prima che potesse raggiungnere il
covo, e di farlo ballare sopra una coperta.
E per verità, Caleb avrebbe corsi assai
brutti rischi, se Lockard non avesse
fatto comprendere così ai servi del suo padrone,
come a quelli di lord Littlebrain,
che ser Guglielmo Asthon intenderebbe
male oltre ogni dire qualunque insulto venisse
arrecato ad un servo del sere di Ravenswood.
Avendo parlato con tuono abbastanza
fermo per toglier loro ogni prurito
di divertirsi a spese del vecchio intendente,
partì dall'osteria con due servi carichi
delle vivande che ivi erasi procacciate,
e raggiunse all'uscir del villaggio Caleb.
</p>
</div>

<div class="chapter">
<p>
<span class="pagenum"><a id="Page_43"></a>[43]</span>
</p>

<h2><a id="capIII"></a>
CAPITOLO III.
</h2>

<div class="poem">
<p>„ Affè il dono è leggiadro. M'offron per cortesia</p>
<p>„ Quel ch'io senza preamboli m'era portato via. „</p>
<p class="i8"><i>Spirito senza danari.</i></p>
</div>

<p>
L'atteggiamento del minor fanciullo,
unico spettatore dell'oltraggio che alle leggi
della cortesia e dell'ospitalità Caleb avea
fatto, era, di per se solo, bastante soggetto
ad un quadro eccellente. Rimase immobile
come se si fosse veduto innanzi uno di quegli
spettri de' quali nelle lunghe sere d'inverno,
avea udito narrare le dilettose storielle.
Non pensando più ai doveri del proprio ufizio,
dimenticò di girare lo spiedo, e aggiunse
alle disgrazie di questa memorabil giornata,
quella di lasciar abbruciare il quarto di castrato,
sola speranza di cena rimasta allora
al reverendissimo Bidebent. Uscì da questo
stato di estasi, sol quando nel tolse un potentissimo
schiaffo applicatogli da mistriss
Lightbody, donna di robustissima complessione,
e che sapea perfettamente valersi delle
sue mani, come dicesi averlo provato più
d'una volta il suo defunto marito.
</p>

<p>
„ Perchè lasciar abbruciare questo arrosto,
brutto asinaccio? „
</p>

<p>
„ Non ne so niente io. „
</p>

<p>
„ E dov'è andata quell'altra buona lana
del tuo compagno? Dov'è Gille? „
</p>

<p>
<span class="pagenum"><a id="Page_44"></a>[44]</span>
„ Non ne so niente io. „
</p>

<p>
„ E dov'è il sig. Balderston? — Oh dio,
dio! E dov'è, dico, l'altro spiedo coll'oca
e colle due anitre? „
</p>

<p>
Mistress Girder, che in quel momento
ritornava, unì alle esclamazioni della madre
le proprie, e tutte due gridando nel medesimo
tempo alle orecchie del povero fanciullo,
e stordendolo sempre più a furia di
interrogazioni, e senza dargli tempo a rispondere,
non seppero il tenore delle accadute
cose che all'arrivo di Gille, il quale
avea veduto da lontano Caleb che, collo
spiedo in su le spalle, prendea con passo deliberato
il cammino di Wolfcrag.
</p>

<p>
„ Ma bene! Esclamò mistress Lightbody.
Chi dovea mai pensarsi che Caleb Balderston
fosse capace d'un'azione simile, e con persone
d'antica sua conoscenza? „
</p>

<p>
„ Oh! che indegnità! gridava mistress Girder.
Ma che cosa dirò io a mio marito? Mi
ammazzerà quand'anche non vi fosse altra
donna in Wolfhope. „
</p>

<p>
„ Ammazzarti! Sei matta? le disse la madre.
Questa è una disgrazia, lo vedo, ma
non ce ne ha da venir appresso una maggiore.
Ammazzarti? Bisognerebbe che ammazzasse
me prima, e ho fatti dar addietro
soggettini che valevano meglio di lui. Grazie
a dio! so menare le mani; basta che ne
venga l'occasione. „
</p>

<p>
Intanto uno scalpitar di cavalli alla porta,
annunziò l'arrivo del bottaio e del ministro,
<span class="pagenum"><a id="Page_45"></a>[45]</span>
i quali non ebbero appena messo piede
a terra, che si trasferirono in cucina
premurosi di scaldarsi; perchè il temporale
avea raffreddata l'aria, e inoltre attraversando
la foresta, erano stati sufficientemente
rinfrescati dalle gocciole di rugiada piuttosto
densa che empiè le foglie e i rami degli
alberi. La giovine confidandosi alcun poco
nell'incanto delle sue vesti da festa, corse
innanzi al marito per sostenere il primo impeto,
intanto che la madre, come i veterani
delle legioni romane, tenevasi al retroguardo
per venirle all'uopo in aiuto. Entrambe
cercavano di allontanare quanto si
potea la necessità di scoprire il disastro accaduto;
la madre mettendosi dinanzi al
fuoco e facendo un antemurale della persona
al luogo dello spiede mancante; la figlia
intertenendo colla più cordiale accoglienza
il marito e il ministro, e mostrandosi
inquieta, per paura che avessero preso
un raffreddore.
</p>

<p>
„ Un raffreddore! (Disse con poco garbo
Girder, il quale non era nel novero di quei
signori e padroni che si fanno umilissimi
vicereggenti delle lor mogli). Che raffreddore?
Lo piglieremo bene, se non ci lasci
una volta accostare al fuoco! „
</p>

<p>
Così parlando si aperse un varco per traverso
alle due linee di circonvallazione, e
avendo l'occhio rapido del pari e sicuro,
s'accorse subito che uno de' due spiedi
mancava dal fuoco.
</p>

<p>
<span class="pagenum"><a id="Page_46"></a>[46]</span>
„ Oh diavolo, diavolo! esclamò. Moglie?...... „
</p>

<p>
„ Oibò, che parolaccia, esclamarono ad
un tempo la madre e la figlia. Non vedete
lì il sig. Bidebent? „
</p>

<p>
„ Ho avuto torto, disse il bottaio, ma... „
</p>

<p>
„ Veramente, soggiunse il sig. Bidebent,
pronunziare il nome del maggior nemico
dell'anima nostra, è una cosa... „
</p>

<p>
„ Ho avuto torto, lo torno a dire, ma.... „
</p>

<p>
„ É cosa, continuò il reverendo ministro,
che ci espone ad ogni sorte di tentazioni.
É un invitarlo, uno sforzarlo in
qualche modo, a scordarsi dei miserabili
che tien sotto le branche, per volgere i
suoi pensieri a coloro che ne invocano il
nome, come or facevate. „
</p>

<p>
„ Ho avuto torto, è la terza volta che
lo ripeto. Quando un uomo conviene di
aver torto, che cosa può fare di più? Però,
permettetemi, Reverendo, di domandare
a queste donne per qual motivo, prima
del nostro arrivo, hanno ritirato lo spiedo
dove giravano l'oca ingrassata e le anitre
salvatiche. „
</p>

<p>
„ Nessuna di noi le ha toccate, Giberto;
gli disse la moglie; è...... è un accidente
che...... „
</p>

<p>
„ Un accidente! Disse Girder fisando
l'occhio torvo sopra di lei. Voglio sperare
che non abbiano fatto naufragio.... Ebbene!
<span class="pagenum"><a id="Page_47"></a>[47]</span>
mi spiegherete una volta come siano
le cose? „
</p>

<p>
La moglie compresa da rispettosissima tema
alla presenza di un tale marito, non
osava rispondergli, ma venne coraggiosamente
in suo soccorso la madre. „ Sono io,
Giberto, son io quella che ha fatto un dono
di quell'arrosto ad un mio amico. Che
cosa vorrete dirmi adesso? „
</p>

<p>
Quell'eccesso di franchezza rendè muto
Girder per pochi istanti; ma poi ripigliò:
</p>

<p>
„ E voi avete regalate la mia oca e le mie
anitre salvatiche, il miglior piatto del mio
banchetto battesimale, ad uno de' vostri amici,
vecchia strega? E chi è di grazia, questo
amico? „
</p>

<p>
„ Lo stimabile sig. Caleb Balderston di
Wolfcrag, „ rispose la matrona coi pugni
sui fianchi, e pronta a sostenere l'assalto.
</p>

<p>
A que' detti, la rabbia di Girder non conobbe
più limiti. Non vi era cosa più atta
a rincalzar la sua collera, quanto l'udire
che si fosse avuta la stravaganza di fare un
tal dono a Caleb, e si avesse l'altra di qualificarlo
coi predicati di stimabile e d'amico;
a Caleb, contro il quale egli nudriva
vivissimo risentimento, e già i nostri leggitori
ne sanno il motivo. Sollevò sulla vecchia
uno scuriscio che tenea fra le mani,
ma mistress Lightbody non indietreggiò, e
brandendo una grande mestola di ferro, di
cui valeasi ad irrugiadare il castrato posto
<span class="pagenum"><a id="Page_48"></a>[48]</span>
nello spiede, lo minacciò di rincontro. Certamente
il vantaggio dell'armi era per lei,
e quanto a vigor di braccio, non gliene
mancava; laonde Girder pensò essere cosa
più prudente il far cascar la sua collera sulla
moglie, che mandava una specie di gemito
isterico, intanto che il degno ministro, la
più ingenua e buona creatura che vi fosse
sulla terra, stava contemplandola e in suo
cuore compassionandola.
</p>

<p>
„ E tu sciocca, le dicea Girder, sei stata
lì colle mani alla cintola, mentre vedevi
donare la mia cena ad un poco di buono,
ad un ozioso, ad un insolente, ad uno staffiere,
e tutto ciò, perchè veniva a grattar
le orecchie di una vecchia con belle parole,
dove non è una sillaba di verità? Per dinci!
Le pignatte rotte le hai tu da pagare. „
</p>

<p>
Lo scuriscio fu sollevato in aria una seconda
volta; ma il ministro trattenne il
braccio al marito, e tra lui e la moglie si
mise mistress Lightbody, sempre armata
della sua formidabile mestola.
</p>

<p>
„ Sto a vedere che non mi sarà permesso
di gastigare la mia donna! „ esclamò, valendosi
del suo stile, il bottaio.
</p>

<p>
„ Gastigate pure le vostre donne, finchè
volete, gli disse senza mostrare scompiglio
mistress Lightbody; vi dico solo, che se
toccate la punta di un dito a mia figlia,
avrete che fare con me. „
</p>

<p>
„ Oibò, sig. Girder! oibò! disse il ministro.
<span class="pagenum"><a id="Page_49"></a>[49]</span>
Io non mi aspettava mai queste cose
da voi. Come? abbandonarvi ad una colpevole
collera contro la persona che debb'esservi
la più cara di tutte nel mondo? E in
qual momento? In quello di compiere il dovere
più importante di ogn'altro per un
padre cristiano. Per qual motivo? Pel più
spregevole fra i beni di questa terra. Per
una bagattella insulsa, superflua, inutile. „
</p>

<p>
„ Ah! la chiamate bagattella? Gridò Girder.
So dirvi che non ho mai veduto guazzar
nell'acqua un'oca più grassa, e che
non furono mai ammazzate da un cacciatore
più belle anitre. „
</p>

<p>
„ Sia, amico mio! voglio crederlo; riprese
a dire il ministro. Ma osservate quante
cose superflue rimangono ancora sul fuoco.
Vi è stato un tempo, quando un solo di
que' pani che vedo sulla credenza, sarebbe
stato un dono prezioso ad uomini mezzo
morti di fame, vaganti per le rupi, e da
caverna in caverna, per amore dell'Evangelio. „
</p>

<p>
„ Ed è quanto mi tormenta di più. (Soggiunse
il bottaio che accortamente volea
condurre il ministro a partecipare con lui
di una collera, non priva, per dir vero, di
fondamento). Non ci baderei niente affatto,
se quella vecchia sgraziata avesse fatto
questo donativo a qualche santo che patisse
per amor di Dio, e poi, a qual si fosse altro,
fuorchè a quel mascalzone di un <i>Tory</i>,
<span class="pagenum"><a id="Page_50"></a>[50]</span>
a quel miscredente, a quel bugiardo, a quello
scorridore stipendiato dagli oppressori,
che in altri tempi militò, sotto il tiranno
Allano Ravenswood, contro il duca di Argyle,
armatosi per la buona causa. Non so
che cosa non mi dicessi; dar la parte migliore
del mio banchetto a un tale malvagio!...... „
</p>

<p>
„ Che cosa serve, sig. Girder? Bidebent
lo confortava. E in ciò ancora non riconoscete
il dito della Providenza? In questa
occasione almeno, non vediamo i figli del
giusto mendicare il pane; pensate che il
figlio di un formidabile oppressore è ridotto
a imbandir la sua mensa del superfluo della
vostra. „
</p>

<p>
„ Aggiugnete, parlò allora mistress Girder,
che un tal dono non è stato fatto
per usar cortesia nè al sig. Balderston, nè
al sere di Ravenswood, come a quest'ora
Giberto lo saprebbe, se ci avesse lasciato
parlare; è stato fatto per un riguardo al
lord... come lo chiamano?... al lord cancelliere,
che mentre parliamo è a Wolfcrag. „
</p>

<p>
„ Ser Guglielmo Asthon a Wolfcrag! „
esclamò stupefatto il bottaio.
</p>

<p>
„ Ser Guglielmo, si fece a dire la madre,
ed egli e il sere di Ravenswood son
fra loro come il guanto e la mano. „
</p>

<p>
„ E l'uno dà all'altro in isposa la propria
figlia. „ Aggiunse la giovane.
</p>

<p>
<span class="pagenum"><a id="Page_51"></a>[51]</span>
„ E gli restituisce tutti i suoi beni. „
Incalzò la vecchia.
</p>

<p>
„ Eh, finitela! Le interruppe il bottaio.
Siete due scimunite. Quel vecchio scaltro
vi farebbe credere che la luna è un formaggio
fresco. Il lord cancelliere e il lord
Ravenswood amici insieme! Son come cane
e gatto, come lepre e levriero. „
</p>

<p>
„ Ed io vi dico che sono come marito
e moglie, soggiunse la vecchia, e forse
anche qualche cosa di meglio. E poi, ecco
qui! il bottaio Pietro Puncheon, magazziniere
della regina, a Leith, è morto. „
</p>

<p>
„ E il suo impiego è da dar via „ disse
mistress Girder.
</p>

<p>
„ E chi lo darà, se non è il lord Cancelliere? „
aggiunse la madre.
</p>

<p>
„ E chi parlerà di voi al lord Cancelliere,
se non è il sere di Ravenswood? „
proseguì la figlia.
</p>

<p>
„ E come vorreste che il sere di Ravenswood
gli parlasse di voi, senza una preghiera
del sig. Balderston? „ rinforzava
l'argomento la madre.
</p>

<p>
„ Zitto, zitto, una volta! gridò Girder;
non so quale ascoltar delle due, e voi non
mi date il tempo di ascoltarne nessuna,
nè di meditare sulle cose che mi raccontate.
Che cosa pensate voi di tutte
queste novità, mastro Guglielmo? „ chiese
al suo lavorante, che nel fervore della
disputa era entrato in cucina.
</p>

<p>
<span class="pagenum"><a id="Page_52"></a>[52]</span>
„ La padrona ha ragione, questi rispose,
e non v'è nulla, in quanto ella ha detto,
che non sia vero. Ho veduti quest'oggi
i servi del lord Cancelliere che mangiavano
e bevevano all'osteria di Lucia Smalltrash. „
</p>

<p>
„ E il lor padrone è a Wolfcrag? „
</p>

<p>
„ Sì, in fede mia che vi è. „
</p>

<p>
„ In buona amicizia con Edgardo di Ravenswood? „
</p>

<p>
„ Bisogna bene che sia così, se è in casa
sua. „
</p>

<p>
„ E il bottaio Puncheon è morto? „
</p>

<p>
„ Sicuro! la botte è ribaltata; il vino
andato via; restan le doghe, non buone
più che da gettare nel fuoco; ma quanto
allo spiede ed agli arrosti, il cavallo ha
ancora la sella, e se lo volete, in una galoppata
raggiungo tosto il sig. Balderston,
e lo costringo a restituire il mal tolto. Non
può essere molto lontano di qui. „
</p>

<p>
„ Ottimamente, Guglielmo! Preparatevi a
partir subito, ma prima seguitemi; v'instruirò
sulle cose da dirgli, quando lo avrete
raggiunto. „
</p>

<p>
Uscì per dare queste particolari istruzioni
al suo lavorante, nè increbbe alle due
donne, e nemmeno al ministro, di vederlo
allontanato.
</p>

<p>
„ Anche questa è una vaga idea, considerava
mistress Lightbody. Mandare quel
povero innocente ad inseguire un uomo armato!
<span class="pagenum"><a id="Page_53"></a>[53]</span>
Come se non sapesse che il signor
Caleb porta sempre con se una squarcina! „
</p>

<p>
„ Non so, disse alle due donne il ministro,
se sia stata una cosa ben pensata
il racconto che gli avete fatto. Può derivarne
una briga, e non posso per dover di
coscienza starmi dall'avvertirvi, che chi è
cagione del male, lo sia pur anche per
imprudenza, non può riguardarsi affatto
innocente. „
</p>

<p>
„ Non v'inquietate di questo, sig. Bidebent,
perchè non torna mai a conto il
metter la mano tra il martello e l'incude.
Io so come devo impastare il mio pane, e
i ministri della Chiesa non hanno da mescolarsi
nelle cose che accadono tra moglie
e marito, tra madre e figli. Su via, Giovanna!
imbandisci la tavola, e non si parli
più di questa miseria. „
</p>

<p>
Si posero a mensa, e benchè la cena
fosse men sontuosa di quanto erasi sperato,
Girder avea ripigliato il suo buon umore
e tutto si terminò in perfetta armonia fra
le parti.
</p>

<p>
Intanto il primo lavorante del bottaio,
montato sopra un eccellente cavallo, e incaricato
di speciali ordini del suo padrone
correva a briglia sciolta per raggiungere lo
scorridore Caleb.
</p>

<p>
Il vecchio maggiordomo, ognun ben se
lo immagina, non perdea tempo lungo la
strada; e benchè per solito proclive a cianciare,
<span class="pagenum"><a id="Page_54"></a>[54]</span>
e soprattutto a narrare vecchie storie
ad onore e gloria della famiglia di Ravenswood,
camminava in silenzio, a fine di
arrivar più presto al castello; e si limitò
solamente a far osservare al sig. Lockard,
che avea ordinato alla moglie del provveditore
del castello di dare in fretta alcune
girate sullo spiede a quella salvaggina,
perchè temea che, grazie allo spavento del
fulmine che avea fatto dar volta a Misia
il cervello, non si trovasse, al momento
del loro arrivo alla torre, preparato un
fuoco abbastanza vivace. Poi dopo inculcata
in pochi cenni la necessità di arrivare
il più presto possibile, mandava innanzi
con tanta velocità il suo cavallo, che gli altri
compagni duravano fatica a tenergli dietro.
</p>

<p>
Cominciava a credersi in sicuro da qualunque
sorpresa, toccando già l'altura della
collina che disgiungea Wolfcrag da Wolfhope,
quando udì il lontano calpestio di
un cavallo, e una voce che per intervalli
gridava: „ Sig. Caleb, sig. Balderston, sig.
Caleb Balderston, olà! Aspettatemi dunque. „
</p>

<p>
Ed era questa la cosa, ognuno lo crederà,
che men di tutte Caleb avea intenzione di
fare. Primieramente, finse di non intendere
nulla, sostenendo sfacciatamente ai compagni,
che quanto udivano era romor di vento.
Poi non potendo più dar colpa al vento,
<span class="pagenum"><a id="Page_55"></a>[55]</span>
capì che qualche contadino, e non ne vedeva
il perchè, lo chiamava; ma non era
un motivo che meritasse di rallentare il
cammino per aspettare costui. Finalmente vedendosi
allo istante di essere raggiunto da
chi l'inseguiva, si arrestò d'improvviso, e
vôlto in fronte, risolvè di difendere la sua
preda con altrettanto coraggio quanta fu la
destrezza che avea usata nell'involarla. Compostosi
a formidabile atteggiamento, prese
con entrambe le mani lo spiede, che, carico
in quella guisa, potea ad un tempo
prestargli ufizio di picca e di scudo, deliberato
di morire anzichè cedere la sua conquista.
</p>

<p>
Qual fu la maraviglia del nostro Caleb,
allorquando vide rimpetto a se il lavorante
bottaio, che, in tuono affatto rispettoso e pacifico
gli veniva incontro assicurandolo del
dispiacere provato dal suo padrone per non
essersi trovato in propria casa, quando il sig.
Balderston gli fece l'onore d'una sua visita!
dispiacere tanto più grande per non averlo
potuto aver commensale al banchetto del
battesimo di suo figlio. Di più, aggiunse il
messaggero, che sapendo mastro Girder come
nel castello del sere di Ravenswood si
stessero illustri ospiti, per l'accoglimento
dei quali mancò forse il tempo necessario
ai convenevoli apparecchi, si prendea la libertà
d'inviargli un picciolo bariletto di vino
di Spagna e un altro di acquavite.
</p>

<p>
<span class="pagenum"><a id="Page_56"></a>[56]</span>
Ho letta in qualche luogo la storia d'un
uomo che, inseguito da un orso spacciatosi
della sua musoliera, e quasi raggiunto quando
non avea più forza per correre, si volse
per un consiglio della disperazione, alzando
contro la bestia la canna. La medesima
storia racconta, che all'aspetto di quello
stromento, noto all'orso per lunga esperienza,
l'istinto vinse, e l'animale alzatosi sulle
zampe di dietro incominciò a ballare una
sarabanda. La maraviglia dell'uomo che si
aspettava di essere da un istante all'altro
sbranato, e si vedea inopinatamente libero
dal pericolo, pareggiò appena quella da cui
fu compreso Caleb, in veggendo l'uomo che
ei credea suo persecutore e pronto a contendergli
coll'armi la preda, venire in vece
con tutta la cortesia ad aumentarla. Cessò
per altro di riguardare la cosa come un mistero,
quando mastro Guglielmo, sceso da
cavallo, ove stava appollaiato fra i due barili,
gli disse all'orecchio: „ Se si potesse
far qualche cosa...... circa all'impiego vacante
di Pietro Puncheon...... Giberto Girder
si comporterebbe in modo che il sere di
Ravenswood non rimanesse scontento di lui,
e anzi, il detto Giberto bramerebbe a questo
proposito parlare col sig. Balderston,
assicurandolo che, in quanto lo stesso riveritissimo
sig. Balderston potesse desiderare,
troverebbe il suo servo Girder docile, pieghevole
più di una canna. „
</p>

<p>
<span class="pagenum"><a id="Page_57"></a>[57]</span>
Caleb assumendo in quel punto un contegno
di dignità, diede all'oratore quella
sola risposta, che narrasi essere stata famigliarissima
a Luigi XIV, <i>vedremo</i>. E aggiunse
forte, ad edificazione di Lockard: „ Il
vostro padrone ha fatto il suo debito mandandomi
addietro coll'opera vostra que' due
barili, de' quali non avrei potuto caricare
il mio palafreno; non mancherò di far nota
questa sua attenzione al sere di Ravenswood.
Intanto, il mio uomo, fate una cosa; avviatevi
innanzi al castello; e se non trovaste
alcun servitore, cosa da temersi, perchè
basta ch'io m'allontani un istante, tutti
coloro si mettono a correre i campi; dunque,
se non trovaste servitori, ponete quelle
robe nella stanza del portinaio, a mano destra
della porta d'ingresso. Il portinaio veramente
non ci sarà, perchè gli abbiamo
data la permissione di andare a visitare certi
suoi amici. In somma, è cosa probabile che
non troviate con chi parlare. Ma ponete giù
i barili, e basta così. „
</p>

<p>
Dopo ricevute queste istruzioni, maestro
Guglielmo continuò la sua corsa, e lasciato
il carico nella deserta stanza del portinaio,
senza aver veduto nessuno, come gli venne
pronosticato, tornò addietro; salutò civilmente,
ripassando vicino ad essi, Caleb e
i suoi compagni; indi giunto a Wolfhope
rendè conto delle eseguite commissioni al
padrone.
</p>
</div>

<div class="chapter">
<p>
<span class="pagenum"><a id="Page_58"></a>[58]</span>
</p>

<h2><a id="capIV"></a>
CAPITOLO IV.
</h2>

<div class="poem">
<p>„ Qual sul confin d'autun l'aura brumale</p>
<p>„ Del verdeggiante onor spoglia le fronde;</p>
<p>„ I disegni del misero mortale</p>
<p>„ La possanza del ciel sperde e confonde. „</p>
<p class="i8"><i>D'un anonimo.</i></p>
</div>

<p>
Abbiamo lasciato Caleb Balderston ebbro
di gioia pel buon successo che incontrarono
gli artifizj da esso immaginati a salvamento
dell'onore della famiglia di Ravenswood.
Poichè ebbe collocate e ordinate
con simmetria sulla credenza le diverse vivande
che avea avuta la buona sorte di unire,
rimase per un istante immobile, e come
rapito in deliziosa estasi, contemplando il
più sontuoso de' banchetti che si fossero da
lui imbanditi a Wolfcrag, dopo la festa celebratasi
all'occasione dei funerali del defunto
Lord.
</p>

<p>
Il giubilo e la vanità soddisfatta faceano
balzare il cuore del vecchio servo intantochè
<i>decorava</i> la tavola di quercia d'una
candida tovaglia, su la quale indi comparvero
in bella mostra l'oca, le due anitre e
gli altri camangiari; volgea nel tempo stesso
e al padrone, e agli ospiti espressive occhiate,
quasi rampognando ai medesimi la loro
incredulità. Durante la sera, regalò Lockard
<span class="pagenum"><a id="Page_59"></a>[59]</span>
di una lunga filza di storie, più o men vere,
sull'antica grandezza dei baroni di Wolfcrag,
e sull'autorità di cui per tutti quei
dintorni godeano.
</p>

<p>
„ Sappiatelo, mio caro sig. Lockard, un
vassallo osava appena dir suo un vitello, o
un castrato, prima d'aver chiesto al sere
di Ravenswood se gli fosse piaciuto accettarlo;
non poteva ammogliarsi, se non otteneva
prima il consenso del feudatario: su
questo diritto anzi, come sopra altri, si
raccontano mille piacevoli storielle. Ma quei
bei tempi non sono più, esclamò sospirando
Caleb; però, benchè l'autorità abbia perdute
alcune delle sue prerogative, è sempre
vero, e in parte avrete potuto convincervene
da voi medesimo, sig. Lockard, è
sempre vero, che noi altri, membri della
famiglia di Ravenswood, facciamo il possibile
per serbare in valore i nostri giusti
privilegi, e per mantenere quei convenevoli
vincoli, che vi debbono essere fra superiore
e vassallo, e che sono ad ogni momento in
maggior pericolo di rallentarsi per effetto
della universale licenza, divenuta pur troppo
predominante ai dì nostri. „
</p>

<p>
„ Ma ditemi, ve ne prego, sig. Balderston,
gli abitanti del villaggio dipendente
dalla torre, sono eglino generalmente persone,
colle quali si possa trattare? Perchè
devo confessarvi, che nel castello di Ravenswood,
oggi giorno dominio del mio padrone,
<span class="pagenum"><a id="Page_60"></a>[60]</span>
il lord Cancelliere, non avete lasciati,
partendone voi, sudditi i più compiacenti
e i più maneggevoli. „
</p>

<p>
„ Ah, Sig. Lockard! pensate che quella
signoria ha cambiato di padroni; e l'antico
potea sperar tutto da essi, nulla potrà cavarne
il moderno. Son sempre stati, per dir
la verità, inquieti e turbolenti que' sudditi
di Ravenswood; figuratevi se sarà facile ad
un feudatario, che questi non amano, il
farli fare a suo modo, e, se arrivano una
volta a cacciarsi il morso fra i denti, sfido
il demonio a tenerli più in briglia. „
</p>

<p>
„ Per bacco! quand'è così, ripigliò a dire
il sig. Lockard, credo che il migliore di
tutti i partiti pel mio padrone sarebbe quello
di stringere un buon contratto di nozze
fra il giovine sere di Ravenswood, e la nostra
non men giovine ed amabile padroncina.
Ser Guglielmo potrebbe cucire alla veste
della sposa l'antica vostra baronia; e abile
e sapiente com'è, non tarderebbe, o in un
modo, o in un altro, a procacciarsi un nuovo
feudo non men ragguardevole. „
</p>

<p>
Crollò il capo Caleb. „ Dio tenga lontane
da noi le cose cattive! ma un tal matrimonio!....
Se sapeste, sig. Lockard, vi
sono certe antiche profezie intorno a questa
famiglia!...... Mi tolga Dio di vederle
adempite sul finir d'una vita, che è stata
anche troppo spettatrice di brutti casi e
disgrazie! „
</p>

<p>
<span class="pagenum"><a id="Page_61"></a>[61]</span>
„ Via! via! Mettete da un canto le predizioni
e le profezie, disse a Balderston il
suo nuovo amico; se questi due giovani
arrivassero ad innamorarsi l'uno dell'altro,
sarebbe una leggiadrissima coppia. Orsù!
beviamo alla loro salute; son certo che
mistress Misia ne farà compagnia. Non è
egli vero, mistress Misia? Avvicinate il
vostro bicchiere, che io ci versi del vino
somministratoci dal compitissimo sig. Girder. „
</p>

<p>
Intantochè l'armonia e la gioia regnavano
nella cucina, men gradevole sera non
si trascorrea dalla brigata che stava nel
salone a convito. Poichè il sere di Ravenswood
ebbe presa la risoluzione di concedere
al lord Cancelliere l'ospitalità, quale
almeno poteva offerirla, si credette in obbligo
di assumere un tuono sciolto ed aperto,
e di mostrarsi allettato dalla visita che
avea ricevuta. Ella è una osservazione confermata
da molte esperienze, che chi si
mette in mente di sostenere una data parte,
conforma ad essa i sentimenti dell'animo,
come se la naturale parte sua sostenesse.
In meno d'una, o due ore, Ravenswood,
maravigliandone egli stesso, si trovò
nello stato d'un uomo, che, di tutta
buona voglia e di cuore, facesse ogni sforzo
per rendersi aggradevole ai proprj ospiti.
A qual cagione attribuire un cambiamento
così singolare? All'avvenenza di miss
Asthon, all'amabile giocondità di questa
<span class="pagenum"><a id="Page_62"></a>[62]</span>
donzella, alla nobile disinvoltura, con cui
adattava il suo contegno ad una circostanza
non priva di difficoltà? Ovvero al conversare
gentile e pacifico del lord Cancelliere,
fornito di quella seducente eloquenza
che sa insinuarsi ne' cuori ed amicarseli?
Noi non ci arroghiamo il decidere una tale
quistione; ma forse entrambe le cagioni
prevalevano sull'animo del giovine Edgardo.
</p>

<p>
Il lord Cancelliere, invecchiato nella politica,
versatissimo in tutte le pratiche
delle Corti e de' gabinetti, e che conosceva
a fondo le più picciole particolarità degli
avvenimenti a mano a mano accaduti
nell'ultimo periodo del secolo decimosettimo,
sapea parlare, giusta quanto avea veduto
egli stesso, degli uomini e delle cose
in guisa da conciliarsi indubitatamente
l'attenzione di chiunque ascoltavalo; possedea
in oltre la grand'arte di non dire
mai una parola che potesse metterlo in
qualche specie di obbligazione, e di farsi
nondimeno credere l'uom più ingenue, e
il men riservato di quanti fossero, a chi
l'ascoltava. Laonde Ravenswood, ad onta
delle sinistre preoccupazioni dell'animo suo
e de' troppo fondati motivi che avea di risentimento
contra lord Asthon, provava
diletto e ad un tempo istruzione nell'udirlo;
il Cancelliere intanto, così pien d'imbarazzo
dianzi nel cercar fino i modi per darsi
a conoscere, sfoggiava di tutta la facilità
<span class="pagenum"><a id="Page_63"></a>[63]</span>
e l'eleganza al più facondo fra gli oratori
addicevole.
</p>

<p>
La figlia del lord non era gran parlatrice,
ma un grazioso sorriso le stava famigliarmente
sul labbro, e le poche cose che
ella dicea, spiravano soave dolcezza, e la
indicavano studiosa di piacere e dilettare
il quale studio, più che non lo avrebbe
fatto una vivacità naturale di spirito, toccava
le fibre del severo cuore di Ravenswood.
Nè sfuggiva all'accorgimento del medesimo
una delicata premura degli ospiti,
per cui, in mezzo a quello stanzone vôto
e peggio che disadorno, si vedea scopo ad
attenzioni così rispettose, come se fosse
circondato dallo splendore e dalla magnificenza
che all'illustre sua nascita conveniva.
</p>

<p>
Parea non s'avvedessero che alcuna cosa
ivi mancasse, o se qualche volta le osservazioni
cadeano sul vôto di qualche cosa
utile o aggradevole, era solamente per fare
encomj alla solerzia del bravo Caleb
nel ritrovare ripieghi. Se avveniva ancora
che non sapessero rattenere un sorriso, non
sapea questo nè d'ironia, nè d'ingiuria;
era un sorriso di buon umore a cui aggiugnevano
tosto qualche ben foggiato complimento
per dare a divedere quanto stimassero
il merito del generoso loro ospite, e
quanto poco badassero alle privazioni cui
costretti erano di adattarsi. Forse un tal
<span class="pagenum"><a id="Page_64"></a>[64]</span>
qual sentimento d'orgoglio, in veggendo
che i suoi pregi personali contrabbilanciavano
tanti svantaggi della fortuna, non
meno dei parlari del lord Cancelliere e
dell'avvenenza di miss Lucia, disposero a
più favorevoli impressioni il cuore di Ravenswood.
</p>

<p>
Giunse finalmente l'ora del riposo. La
giovinetta e il padre della medesima si ritirarono
ne' loro appartamenti <i>decorati</i> anche
meglio di quello che si sarebbe potuto
aspettare. É ben vero che, per ordinare
men male le cose, Misia era stata aiutata
da una commare del villaggio venuta
alla torre, per appagare la sua curiosità e
far raccolta di ciance da riportare, e che
lo scaltro Caleb tenne in arresto arruolandola
sotto i suoi ordini, e creandola aiutante
di campo di Misia; laonde costei in
vece di tornare al villaggio, descrivere l'abbigliamento
della nobil donzella, e aggiungere
mille comentarj su questa visita, mercè
l'artifizio di Caleb, si trovò nella necessità
di gareggiare di sollecitudine colla
vecchia fantesca per allestire le stanze degli
stranieri.
</p>

<p>
Giusta l'uso di quella età, il sere di Ravenswood
accompagnò il lord Cancelliere fino
nel suo appartamento, e li seguiva Caleb
Balderston, il quale con tutta la formalità
d'uom che tenesse fra le mani due bellissimi
candelabri forniti di candide candele
<span class="pagenum"><a id="Page_65"></a>[65]</span>
di cera, pose sulla tavola due candelacce di
sevo, di cui si valeano i soli villani, collocate
sopra due quadretti da ventola di
stagno, che da lui vennero soprannomati
candelieri. Fatto ciò, sparve; indi tornò ben
presto con due fiaschi di terra, perchè la
porcellana, diceva egli, era stata adoperata
di rado dopo la morte di Milady. Uno di
tali fiaschi contenea vino di Spagna, l'altro
acquavite. Quanto al vin di Spagna,
sostenne sfrontatamente, e senza pensare
quanto fosse agevole cosa il convincerlo di
impostura, che da vent'anni serbavasi nella
cantina di Wolfcrag; „ l'acquavite poi,
dicea, benchè a me non convenga il farne
gli elogi alla presenza de' vostri Onori, è il
liquor più prezioso di cui si sia mai sfoggiato
in alcun banchetto; dolce come idromele;
forte al paragon di Sansone; quella
stessa appunto, che venne gustata in quel
dì memorabile, quando il vecchio Mickletob
fu ucciso sul pianerottolo della scala da
Iamia di Ionklebrae per conseguenza di una
disputa nella quale entrava di mezzo l'onore
di lady Mairend, parente, dal lato di
donne, della famiglia; nondimeno...... „
</p>

<p>
„ Per abbreviare, sig. Caleb, lo interruppe
il Cancelliere, vorreste farmi la finezza
di darmi un po' d'acqua? „
</p>

<p>
„ Acqua! Tolga Dio che vostro Onore beva
acqua in questa casa; sarebbe un disdoro,
una vergogna per una famiglia sì illustre.... „
</p>

<p>
<span class="pagenum"><a id="Page_66"></a>[66]</span>
„ Però, se tale è il desiderio di sua Signoria,
soggiunse Edgardo sorridendo, parmi,
Caleb, che vi ci potreste uniformare
senza paura di far male; perchè o m'inganno,
o non è gran tempo dacchè in questa
casa si è bevuto acqua, e anche con
profusione. „
</p>

<p>
„ Cioè...... in somma, se Milord brama
così, non vedo grande inconveniente...... „
Partì Caleb, e tornò portando una tazza colma
del desiderato elemento, e continuando
il suo discorso: „ É ben vero, dicea, che
un'acqua simile a quella dei pozzi di Wolfcrag
non si trova in altri siti così facilmente.
Nondimeno..... „
</p>

<p>
„ Nondimeno, parmi ora che lasciamo gustare
un po' di riposo al lord Cancelliere. „
Così il sere di Ravenswood interruppe l'eloquenza
del suo maggiordomo, che fece un
profondo inchino, e voltosi verso la porta,
si accinse ad accompagnare il padrone.
</p>

<p>
Ma il lord Cancelliere impedì la partenza
del suo ospite: „ Dovrei dire una parola al
sere di Ravenswood, sig. Caleb; onde credo
che vi dispenserà dall'aspettarlo. „
</p>

<p>
Caleb fece una reverenza anche più profonda
della prima, e si ritirò, intantochè
il suo padrone, pallido ed immobile, aspettava
con molto imbarazzo la conclusione di
un colloquio che dovea por termine ad una
giornata di avvenimenti inaspettati feconda.
</p>

<p>
„ Sere di Ravenswood, gli disse in aria
<span class="pagenum"><a id="Page_67"></a>[67]</span>
alquanto confusa ser Guglielmo Asthon; spero
conosciate troppo bene la legge della religione
cristiana per non permettere che il sole
tramonti lasciando rancori nel vostro seno. „
</p>

<p>
Edgardo arrossendo gli rispose di non avere
in tal sera motivi per praticare questo
dovere che la religione prescrive.
</p>

<p>
„ Io osava appena lusingarmene, soggiunse
l'ospite, dopo i varj argomenti di contesa e di
alterazione, per cui il defunto vostro padre
ed io non siamo stati che troppo discordi. „
</p>

<p>
„ Bramerei, Milord, soggiunse Ravenswood,
preso da un'agitazione, che reprimeva
a grande fatica, io bramerei che nulla
d'allusivo a tali circostanze venisse rammemorato
nella casa del padre mio. „
</p>

<p>
„ In tutt'altro momento, approverei la
saggezza di una tale osservazione, sere di
Ravenswood; ma ora è necessario che io mi
spieghi senza riserva. Già ho sofferto anche
troppo per prestarmi ad un rispetto umano,
che mi rattenne dall'insistere con forza
maggiore onde ottenere, cosa, da me domandata,
è vero, più di una volta, un abboccamento
personale col padre vostro. Se
avessi vinto questo fatale riguardo, quante
sventure e molestie ci saremmo risparmiati
a vicenda! „
</p>

<p>
„ Mi ricordo (disse Ravenswood dopo avere
meditato un istante); sì mi ricordo di
avere udito dire da mio padre che la Signoria
vostra avea proposto questo personale
abboccamento. „
</p>

<p>
<span class="pagenum"><a id="Page_68"></a>[68]</span>
„ Proposto, amico mio! perchè, permettetemi
di chiamarvi con questo nome. Certamente
ch'io lo proposi. Ma non bastava;
avrei dovuto sollecitarlo, implorarlo come
una grazia; squarciare il velo che persone,
il cui interesse era di vederci nemici, aveano
steso fra noi; mostrarmi, come io lo
era di fatto, pronto a sacrificargli una parte
rilevante ancora de' miei diritti legittimi, per
un riguardo ad affetti così naturali, lo riconosco
di buon grado, come quelli che lo
animavano. Ma posso dire a mia giustificazione,
che se vostro padre ed io ci fossimo
trovati insieme tanto tempo quanto la mia
propizia fortuna mi ha permesso in tal giorno
d'intertenermi in vostra compagnia, questo
paese forse possederebbe tuttavia uno
de' membri più rispettabili dell'antica sua
Nobiltà, nè mi sarebbe toccato il cordoglio
di separarmi per sempre con sentimenti nimichevoli
da un uomo, del quale ho ammirato
ed onorato sempre il carattere. „
</p>

<p>
E dicendo tali cose si portava il fazzoletto
agli occhi; e lo stesso Ravenswood si
sentiva commosso; ma stava silenzioso aspettando
la conseguenza di queste straordinarie
rivelazioni.
</p>

<p>
„ É giusto, è necessario che voi sappiate,
continuava il lord Cancelliere, rimanere
ancora molti articoli da regolarsi fra noi.
Ho bensì consultata una Corte di giustizia
per conoscere esattamente la estensione dei
miei diritti legittimi; ma non è mai stata
<span class="pagenum"><a id="Page_69"></a>[69]</span>
mia mente di farli valere oltre ai limiti prescritti
dall'equità. „
</p>

<p>
„ Milord, mi sembra cosa molto superflua
l'intertenersi più a lungo su tale argomento.
Di tutto quello che la legge vi
concede, di tutto quello che può ancora
concedervi, non ne godete a quest'ora? Chi
pensa a mettervi ostacolo? Nè mio padre,
nè io, avremmo mai accettato nulla a titolo
di favore. „
</p>

<p>
„ A titolo di favore! No; non m'intendete,
o a meglio dire, non siete giureconsulto.
Avvi certi diritti che sono validi dinanzi
alla legge, e come tali riconosciuti,
senza però che un uomo di onore voglia, o
possa anche giovarsene con equità in tutti
i casi. „
</p>

<p>
„ Me ne dispiace, Milord. „
</p>

<p>
„ Su via! voi parlate come un giovine
avvocato, che, incapace di esaminare a mente
fredda le cose, si accende senza motivo.
Ascoltatemi, stimabile amico. Restano
ancora, vel ripeto, molti articoli da dilucidarsi
fra noi. Potete voi biasimare un vecchio
amante della tranquillità e della pace
se trovandosi nella casa di un nobile giovine,
che ha salvato lui, che gli ha salvata
da morte la figlia desidera ardentemente
di definire in via amichevole, e
colle norme de' principj i più liberali, tutti
que' soggetti che lo teneano in divisione
e in discordia colla famiglia del suo
benefattore? „
</p>

<p>
<span class="pagenum"><a id="Page_70"></a>[70]</span>
Nel dir le quali cose, avea presa la mano
di Edgardo, e stretta fra le proprie mani
la tenea. Qualunque fosse la risoluzione
che questi avesse precedentemente fermata
nell'animo, gli era impossibile in sì
fatto istante il non dare una risposta conforme
ai desiderj dell'ospite; dopo la quale
si disgiunsero rimettendo alla domane
la continuazione di un tale colloquio.
</p>

<p>
Ravenswood corse a racchiudersi nel salone,
ove dovea passare la notte, e per
qualche tempo lo trascorse di un passo rapido
e in aria agitata, non sapendo egli
medesimo che cosa si facesse. Avea sotto
il proprio tetto il suo mortale nemico; pure
i moti che provava rispetto ad esso nel cuore,
non erano quelli nè di un aperto avversario
nè di un vero cristiano. Sentiva
che pel primo di questi motivi avrebbe dovuto
lasciar libera carriera alla vendetta;
che il secondo imponevagli di perdonare;
entrambe le cose gli sembravano del pari
impossibili, e l'animo suo intanto lo rampognava
di mettere in un vile e obbrobrioso
bilancio l'ira contro il padre, l'amor per
la figlia. Mandava imprecazioni a se medesimo
continuando a far grandi passi per
quello stanzone che rischiaravano di languida
luce i raggi della luna al suo tramonto
vicina, e gli avanzi del fuoco quasi
consumato del tutto. Apriva e chiudeva violentemente
le finestre graticciate di quella
sala, come se abbisognasse or di respirare
<span class="pagenum"><a id="Page_71"></a>[71]</span>
le fresche aure notturne, ora di escluderle
affatto. Pur finalmente, calmatasi alquanto
la smania in cui s'avvolgea, si gettò sulla
scranna, che in quella notte per suo letto
di riposo avea scelta.
</p>

<p>
„ S'egli è vero (dicea a se medesimo,
quando per ultimo il turbine delle passioni
ebbe dato luogo alla calma) s'egli è vero
che quest'uomo non desideri nulla più di
quanto la legge gli concede, se è pronto a
restringere fra termini d'equità gli stessi
diritti validi e riconosciuti, qual motivo
mio padre poteva avere per lamentarsi di
lui? Qual motivo ne avrei io medesimo?
Quelli che tennero prima di noi i nostri antichi
possedimenti, soggiacquero sotto la
spada de' miei antenati, lasciando ai conquistatori
i loro beni, i loro dominj; e noi
soggiaciamo ora sotto la forza della legge,
oggidì troppo possente, perchè veruna cosa
possa resisterle. Entriamo dunque in parlamento
cogli odierni vincitori, come se fossimo,
senza speranza di soccorso, assediati
nella nostra Fortezza. Forse quest'uomo è
affatto diverso da quello ch'io mel figurava
da prima; e sua figlia..... Ma a questa ho
deciso di non pensare. „
</p>

<p>
Avvoltosi nel suo mantello, cedè al bisogno
della natura, sempre sognando Lucia Asthon,
finchè i primi raggi del giorno penetrassero
per traverso alle ferriate della finestra.
</p>
</div>

<div class="chapter">
<p>
<span class="pagenum"><a id="Page_72"></a>[72]</span>
</p>

<h2><a id="capV"></a>
CAPITOLO V.
</h2>

<div class="poem">
<p>„ Noi altri; gente esperta nel vivere del mondo,</p>
<p>„ Quando un parente, o amico, vediamo andare a fondo,</p>
<p>„ Non vi credeste mica, che, per tirarlo in alto,</p>
<p>„ Fossimo così matti di fare in acqua un salto.</p>
<p>„ Sia pur la sua sventura, quanto si vuol, funesta,</p>
<p>„ Per levarlo di stento, un colpo sulla testa,</p>
<p>„ Tutto al più, gli daremo, e così sempre ho fatto.</p>
<p>„ Con voi, messere, il caso è differente affatto.</p>
<p>„ Spira ai vostri balconi il vento della sorte,</p>
<p>„ Vi sarò, finchè dura, amico in vita e in morte. „</p>
<p class="i8"><i>Shakespeare.</i></p>
</div>

<p>
Sul più duro de' letti, in cui si fosse
probabilmente scontrato giammai, il lord
Cancelliere avea portati quegli stessi pensieri
ambiziosi, e quella medesima perplessità
che bastano a sbandire il sonno anche
da chi si posa su letto di calugine e fra
le più morbide coltri. Com'uomo che avea
navigato lungo tempo per l'oceano politico,
ne conosceva ad uno ad uno gli scogli, nè
niuno sentiva meglio di lui la necessità di
governare il naviglio in dirittura col vento
dominante onde evitare nella tempesta il
naufragio. La natura del suo ingegno, e la
timidità del suo carattere gli aveano comunicata
la docile pieghevolezza del vecchio
conte di Nortumberlandia, il quale volendo
<span class="pagenum"><a id="Page_73"></a>[73]</span>
spiegare come avea conservata la propria
carica, in mezzo a tutti i cambiamenti
di governo accaduti nell'intervallo trascorso
fra i regni di Enrico VIII e di Elisabetta,
confessò francamente, che della natura
del salice, anzichè della natura della
quercia partecipava.
</p>

<p>
Ser Guglielmo Asthon pertanto avea sempre
fatto studio di esplorare i cambiamenti,
che l'orizzonte politico presagiva vicini,
e prima che la lotta fosse decisa, era
sollecito di conciliarsi il favore della fazione,
per cui, a parere di esso, propendea la vittoria.
Nè già questa indole di lui fluttuante, e
all'aura delle circostanze pieghevole, ignoravasi;
che anzi meritato erasi perciò lo
sprezzo dei capi più intraprendenti delle
due fazioni in cui si partiva lo Stato. Nondimeno,
utile e prezioso si rendea per ingegno,
e grandemente si apprezzavano le
sue cognizioni nella giurisprudenza; le quali
prerogative compensavano tanto in lord
Asthon gli altri difetti, che i reggitori
delle cose pubbliche, tenessero all'una o
all'altra delle due parti, amavano prevalersi
de' suoi servigi, e nel compensavano,
senza però mai concedergli nè confidenza,
nè stima.
</p>

<p>
Il marchese di Athol avea adoperata
tutta la sua preponderanza, e poste in giuoco
tutte le molle politiche che questa gli
procacciava, affinchè seguisse un cambiamento
<span class="pagenum"><a id="Page_74"></a>[74]</span>
di gabinetto nella Scozia; e i suoi
divisamenti erano sì bene concetti, e con
tanta forza e abilità secondati, che del
prospero successo de' medesimi nessuno omai
dubitava. Ciò nullameno non teneasi
ancora abbastanza certo della vittoria per
trascurare alcuna via che conducesse alle
sue bandiere partigiani novelli. Sembrandogli
che l'affezionarsi il lord Cancelliere
fosse un accorgimento de' più rilevanti in
questa bisogna, incaricò a tal uopo un famigliare,
il quale conoscendo e l'indole e
le disposizioni d'animo del personaggio desiderato
in lega, della politica conversione
del medesimo si fece mallevadore.
</p>

<p>
Sotto pretesto di rendergli una visita,
questo negoziatore erasi trasferito al castello
di Ravenswood, ove, all'atto del suo
arrivo, si accorse, come le agitazioni alle
quali in quel momento il Lord mostravasi
in preda, derivassero dai pericoli personali
che temea sovrastargli per parte del
sere di Ravenswood. Il modo de' discorsi
tenutigli dalla cieca sibilla (la vecchia Alisa);
l'apparizione subitanea di Edgardo,
venuto in armi nel recinto dei suoi perduti
dominj, nel tempo stesso in cui la vecchia
avea avvertito il lord Cancelliere di
paventarlo; il tuono di freddezza e disdegno
con cui corrispose ai sensi di gratitudine
che gli espresse il Cancelliere, quando per
l'opportuno soccorso di questo giovine,
<span class="pagenum"><a id="Page_75"></a>[75]</span>
vide in sicuro la vita propria e della figlia;
tutte le ridette circostanze si erano profondamente
nella immaginazione di lord Asthon
scolpite.
</p>

<p>
Non appena il negoziatore politico del
Marchese si accorse da qual banda il vento
spariva, incominciò ad instillare nell'animo
di ser Guglielmo, timori e dubbj d'un altro
genere, ma non meno atti ad agitarlo.
Mostrando ferventissimo interesse per lui,
gli chiese se la involuta processura, che avea
fatto parlare tanto, tra le famiglie Asthon
e di Ravenswood fosse stata ultimata definitivamente,
e in tal guisa che non rimanesse
alla parte perditrice alcuna via di appellazione. — Benchè
rispondesse affermativamente
il lord Cancelliere, l'interrogatore
conoscea troppo bene lo stato di questa bisogna
per non acchetarsi ad una tale affermazione
sì facilmente. Anzi, sempre mostrandosi
mosso da zelo pei vantaggi del
Lord, gli enumerò con destrezza una serie
d'argomenti, che non ammetteano replica,
e intesi a porre in chiaro, che gli articoli
più importanti, decisi a pro degli Asthon,
contro i Ravenswood, poteano, semprechè
la parte danneggiata si appellasse, divenir
soggetto ad una nuova revisione dinanzi agli
Stati del Regno, cioè al Parlamento della
Scozia, vero giudice in ultima istanza.
</p>

<p>
Sulle prime, ser Guglielmo andava sostenendo
che sarebbe illegale una tal processura;
<span class="pagenum"><a id="Page_76"></a>[76]</span>
ma posto alle strette, cadde confessando
la vera origine della sua sicurezza
da questo lato, ed era l'impossibilità che
il meschino sere di Ravenswood avesse nel
Parlamento amici così possenti, i quali volessero
prendersi, a favore di questo, l'odiosità
di instituire una revisione che feriva
personaggi di maggior conto.
</p>

<p>
„ Milord non s'addormenti su tale speranza,
l'amico insidioso soggiunse; potrebbe
avvenire che nella prossima adunata, il
giovine di Ravenswood, avesse nel Parlamento
più amici e protettori di quanti ne ha, oso
dire, la Signoria vostra mentre parliamo. „
</p>

<p>
„ La sarebbe singolare da vero! „ rispose
con aria di disdegno lord Asthon.
</p>

<p>
„ Eppure di queste cose se ne sono date
e prima di noi, e ai nostri giorni. Non vediamo
forse ora, reggitori della cosa pubblica
que' medesimi, che, pochi anni fa,
erano obbligati a nascondersi per salvare la
vita? Quanti oggidì, mio caro Milord, desinano
in bella piatteria d'argento, che dieci
anni prima avean per grazia di mangiare
una polenta di farina di vena entro scodella
di legno! e quanti oggidì confusi in mezzo
alla folla, andavano allora colla testa alta
su tutti gli altri! <i>Lo stato barcollante degli
uomini di Stato in Iscozia</i>, leggiadra Opera
di Scostarvet, vostra Signoria, me ne ha
fatto vedere il manoscritto, questo <i>Stato</i>
da vero, è divenuto oggi più <i>barcollante</i>
che mai. „
</p>

<p>
<span class="pagenum"><a id="Page_77"></a>[77]</span>
Il lord Cancelliere dovette, dopo aver
mandato un profondo sospiro, rispondere,
che pur troppo queste vicissitudini non erano
cosa nuova nella sua patria, e che
il regno di Scozia ne era una prova anche
molto tempo innanzi alla nascita dell'autore
satirico testè commemorato. „ Son
corsi begli anni, soggiunse, dopo che Fordun
ha citata, come proverbio già antico
quella sentenza: <i>neque dives, neque fortis,
sed nec sapiens scotus, proedominante invidia,
diu durabit in terra.</i> Fatalmente è
vero; nè ricco, nè forte, ma nemmen sapiente
Scozzese, può durarla alla lunga
sulla terra, perchè predomina troppo quella
maladetta passione dell'invidia. „
</p>

<p>
„ Ah sì! E temo bene, mio rispettabile
amico, che nè i lunghi servigi da voi
prestati allo Stato, nè il profondo vostro
sapere nelle cose di giurisprudenza, non
vi gioveranno a mantenervi nel vostro grado
e nelle vostre ricchezze, se il marchese
di Athol arriva a comporsi un Parlamento
a suo modo. Già sapete l'affinità che passava
tra il defunto lord di Ravenswood e
il Marchese, perchè e questi, e lady Ravenswood,
parimente defunta discendeano
entrambi dal barone di Tillibardin, cugini
in quinto grado l'uno dell'altro. So dunque
da buon canale che il marchese di
Athol si prende grandemente a cuore gli
interessi del giovine Ravenswood, e che
<span class="pagenum"><a id="Page_78"></a>[78]</span>
pensa a metterlo su la via de' rapidi avanzamenti.
Perchè, in sostanza, ci vede il suo
vantaggio. Questo giovine è pieno di solerzia
e d'intelligenza, buono a parole ed a
fatti; i suoi amici e congiunti han piacere
nel portarlo innanzi, poichè son sicuri che
non resterà loro di peso fra le braccia. Se
pertanto si venissero a rimestare in Parlamento
le vostre faccende con lord Ravenswood,
il marchese d'Athol non si starebbe,
ve ne accerto, per poca voglia di farlo,
dal prestarvi cattivi ufizj. „
</p>

<p>
„ Compenserebbe assai male non solamente
le cure che mi sono prese per lo Stato,
ma anche i riguardi de' quali mi son sempre
fatto una legge verso di lui e della
sua onorevole famiglia. „
</p>

<p>
„ Oh sì! (soggiunse l'astuto negoziator
del Marchese) che v'è da contare sui servigi
passati, o su i riguardi che si sono avuti.
Servigi attuali, prove di riguardi presenti,
si aspettava da voi il Marchese, nelle
circostanze in cui ci troviamo. „
</p>

<p>
Il lord Cancelliere vide allor chiaramente
il fine di tutta la catena de' discorsi dal
comune amico tenutigli<a class="tag" id="tag2" href="#note2">[2]</a>. Ma troppo era
<span class="pagenum"><a id="Page_79"></a>[79]</span>
prudente per legarsi con una definitiva risposta.
</p>

<p>
„ Non saprei, disse, quai servigi il Marchese
potesse aspettarsi dalla scarsa mia
abilità, e quai servigi io non fossi disposto
a tributargli, salvo sempre i doveri che
mi legano al mio re e al mio paese. „
</p>

<p>
Così non disse nulla, mostrando di aver
detto molto, perchè l'ultima clausola era
concepita in modo da comprendervi dentro
in appresso tutte quelle esclusioni che a ser
Guglielmo fossero tornate in grado. Il fatto
è che il lord Cancelliere cambiò argomento,
procurando di bandire affatto dai
discorsi che dopo vennero, la politica. Il
nostro negoziatore partì, veramente senza
aver cavata dallo scaltro uomo di Stato la
promessa di secondare i disegni del Marchese,
ma colla certezza di avere suscitati
nell'animo del suo paziente gravi timori,
intorno alle cose che più gli stavano a cuore,
e d'avere gettati i fondamenti di un
<span class="pagenum"><a id="Page_80"></a>[80]</span>
Trattato, di non impossibile stipulazione in
appresso.
</p>

<p>
Quando il politico referendario riportò
gli effetti della sua negoziazione al Marchese,
si accordarono entrambi nel parere di
non permettere più mai al nostro Lord di
tornare in quella sicurezza che dall'attuale
abbiezione del giovine di Ravenswood gli
derivava; ma di mantenerlo in vece in questo
infelice stato di angoscia, profittando
soprattutto della lontananza di milady Asthon.
Ben sapeano come, s'ella vi fosse stata,
lo spirito orgoglioso e vendicativo di cotesta
femmina avrebbe comunicato al marito
il coraggio che gli mancava. Non la ignoravano
irrevocabilmente collegata colla fazione
dominante, e in continua corrispondenza
coi capi della medesima. Erano convinti
che costei odiava a morte, senza temerla,
la famiglia di Ravenswood, l'antico
splendor della quale offuscava il lustro nascente
della casa di suo marito; e che per
tutte le enumerate considerazioni non avrebbe
esitato ad arrischiare perfino i proprj veri
interessi, purchè una speranza la sostenesse
di portare l'ultimo crollo alla fortuna
de' suoi nemici.
</p>

<p>
Il motivo della prolungata assenza di lady
Asthon, fu un viaggio che da Edimburgo
a Londra ella imprese; viaggio non solamente
mosso dalla speranza di sollecitare
meglio l'affare, per cui si era trasferita dal
<span class="pagenum"><a id="Page_81"></a>[81]</span>
castello di Ravenswood alla capitale della
Scozia, ma anche dalla fiducia di contribuire
così al mal esito delle pratiche del
marchese di Athol presso la Corte. Gli è
da sapersi che questa femmina vivea in grande
favore della celebre Sara, duchessa di
Marlborough, e che le indoli di queste due
donne aveano molti segnalati punti di somiglianza.
</p>

<p>
Fu dunque necessario al Marchese affrettare
gli assalti che si voleano dare al lord
Cancelliere prima che il ritorno di Milady
li sconcertasse. La lettera ch'egli avea scritta
al sere di Ravenswood e della quale demmo
conto in uno de' precedenti capitoli<a class="tag" id="tag3" href="#note3">[3]</a>,
era stata un preliminare del meditato sistema
di stratagemmi. Rammentando il tenore
di quel foglio, si scorge che era concepito
in modo da lasciare a chi lo scrivea
la libertà di proporzionare al bisogno dei
proprj divisamenti le sollecitudini a favore
della persona alla quale veniva inviato. Però,
benchè il marchese di Athol, nè, come
uomo di stato, avesse voglia di avventurarsi,
nè, com'uomo saggio, di assumere
il tuono di protettore in un momento in cui
non avea grazie da dispensare, dee dirsi ad
onore del medesimo, che, se si valea del
nome del sere di Ravenswood per tenere in
trambusto l'animo di lord Asthon, non quindi
<span class="pagenum"><a id="Page_82"></a>[82]</span>
nodriva men sinceramente il desiderio
di una occasione per rendersi utile al suo
giovin parente.
</p>

<p>
Poichè il messaggero incaricato di tale
lettera dovea passare dinanzi al castello del
lord Cancelliere, fra le istruzioni dategli
vi fu quella, che giunto alla dirittura del
viale d'onde s'arriva al castello di Ravenswood,
gli si sferrasse il cavallo; circostanza
che lo avrebbe costretto a ricorrere al
fabbro ferraio del villaggio. Fu inoltre raccomandato
a questo messo che mentre il
maniscalco starebbe inteso alle fazioni del
suo mestiere, si mostrasse inquietissimo per
l'indugio prodotto da un tale inconveniente,
e si lasciasse, nell'accecamento dell'impazienza,
sfuggir detto, che portava un dispaccio
importantissimo del marchese di Athol
pel sere di Ravenswood.
</p>

<p>
La quale notizia, con tutte le amplificazioni
d'uso, giunse per varj canali all'orecchio
del lord Cancelliere, e tutti quelli
che gliene parlarono, si diffondeano sul
breve tempo impiegato dal corriere in tal
viaggio, e sulla impazienza che per l'indugio
d'una semplice mezz'ora avea dimostrata.
Ser Guglielmo ascoltò silenziosamente
tutte queste relazioni; poi diede segreto
ordine a Lockard di spiare e coglier l'istante
quando il corriere veniva addietro; di dar
opera ad imbriacarlo, e alla peggio, d'impadronirsi,
o per amore, o per forza, delle
<span class="pagenum"><a id="Page_83"></a>[83]</span>
sue lettere. Questo disegno andò fallito, perchè
era stato troppo ben preveduto da chi
ideò l'altro, e il messo aveva ordine di tenere,
nel venir via da Wolfcrag, un'altra strada.
</p>

<p>
Quando a quelli del castello di Ravenswood
sembrò inutile l'aspettare più a lungo
il ritorno di questo corriere, Lockard
ebbe ordine di praticare una speciale inquisizione
presso i suoi clienti di Wolfhope
a fine di sapere, se in tal dato giorno, e tal
ora, fosse arrivato alla torre di Wolfcrag
un messaggero indicato con tali e tali connotati.
Il fatto non fu difficile da verificarsi,
perchè in quello stesso giorno Caleb si
era trasferito a Wolfhope a fine di prendere
a credenza quanto occorrea per dar da
desinare ad un corriere, che il marchese di
Athol avea spedito al suo padrone; oltrechè,
quel povero tapino di messo rimase
ammalato ventiquattr'ore in casa di mistress
Smalltrash, per aver mangiato del salamone
salato che era infracidito, e bevuto della
mezza birra guasta. — Qual dubbio omai che
non vi fosse una corrispondenza fra il Marchese
e il suo giovine parente? cosa che fino
allora ser Guglielmo, quasi quasi, e in certi
momenti, riguardava come uno spauracchio.
</p>

<p>
Dopo di che, le paure del lord Cancelliere
divennero veramente più serie. Il diritto
di appellarsi al Parlamento contro le
sentenze delle Corti civili di Scozia era stato
posto in opera rare volte; pur sapea che
<span class="pagenum"><a id="Page_84"></a>[84]</span>
ve n'erano alcuni esempj; e se il corso degli
avvenimenti avesse condotto un Parlamento
inclinato a ben accogliere l'appellazione
del giovine Ravenswood, e a ponderare
attentamente l'affare, la coscienza
diceva al lord Cancelliere, che l'esito non
sarebbe stato per lui il più favorevole; perchè
allora la lite si sarebbe giudicata, non
a stretto senso di legge; ma secondo i principj
d'equità, il qual metodo, la qual norma
di giudicare non gli promettea un trionfo
così compiuto come lo avea, giovandosi della
sua preponderanza, riportato fin lì presso
tutti i tribunali.
</p>

<p>
Intanto, tutte le notizie che egli riceveva,
rendevano sempre più probabile il buon
successo delle pratiche politiche del Marchese;
onde ser Guglielmo Asthon, cominciò
a pensare, che era tempo di cercarsi
una protezione contro il nembo vicino a scoppiare.
La sua indole timida e irresoluta gli
persuadeva sempre le vie della conciliazione,
ed un accomodamento gli parea preferibile
ad una lite guadagnata. Gli sembrò che
l'affare del toro, condotto con destrezza, potesse
agevolargli un colloquio e una riconciliazione
col sere di Ravenswood. In questa
occasione, così ragionava, avrebbe potuto
scavare da lui come la pensasse intorno all'estensione
de' proprj diritti, e sul modo di
farli valere. Avrebbe forse potuto fargli accettare
alcune proposizioni vantaggiose di
<span class="pagenum"><a id="Page_85"></a>[85]</span>
un'amichevole transazione, cosa non mai
molto difficile, quando fra le due parti la
una è ricca, povera l'altra. Intanto una riconciliazione
che ei si fosse procacciata, di
moto proprio, col sere di Ravenswood, lo
metteva in istato di far egli i patti al marchese
di Athol, „ Infine poi, diceva a se
stesso, sarò lodato di un atto di generosità;
si dirà che ho fatto risorgere la fortuna del
capo di questa famiglia, ridotta nell'abbiezione;
e se accadesse che Ravenswood fosse
caldamente ed efficacemente protetto da
un nuovo governo, chi sa che questa mia
generosità non trovasse la sua ricompensa? „
</p>

<p>
Tali erano i ragionamenti di ser Guglielmo
Asthon. Così stendea una vernice di
generosità sugl'interessati suoi fini, come si
vede accader di frequente. Salita a questo
punto la sua immaginazione, andò ancora
più in su. Incominciò a dire a se stesso,
che se il sere di Ravenswood, sotto una
nuova amministrazione, ambisse ad una carica
luminosa, se mai una unione più stretta
con lui, giovasse a renderlo più moderato
nelle sue pretensioni, il sere di Ravenswood
finalmente non sarebbe stato il più tristo dei
partiti per la sua figlia Lucia. Si poteva ottenere
la revocazione del decreto che avea
privata della nobiltà la famiglia dei Lôrdi
di Ravenswood, famiglia d'antichissima data.
Più; questo parentado legittimerebbe in
qualche modo in lui il possedimento della
<span class="pagenum"><a id="Page_86"></a>[86]</span>
maggior parte delle spoglie dei Ravenswood;
e la restituzione del rimanente diverrebbe
men dolorosa.
</p>

<p>
Intanto che questo involuto disegno andava
maturandosi nel capo del lord Cancelliere,
si ricordò che lord Littlebrain lo
sollecitava premurosamente, affinchè si trasferisse
a passare alcuni giorni con lui. Il
castello di questo lord era situato a pochissima
distanza da Wolfcrag, la qual
circostanza lo indusse immantinente a scrivere
all'amico, che avendo alcune giornate
di libertà, profitterebbe del suo invito nel
dì successivo; ed essendo allora fuor del
castello il padrone, fu al suo arrivo, accolto
nel modo più cordiale da lady Littlebrain,
che aspettava da un istante all'altro
il marito. Si mostrò lietissima d'imparare
a conoscere miss Asthon, ordinando
poi una caccia per ricercare il lord Cancelliere.
Benchè non fosse questo il divertimento
favorito di ser Guglielmo, ne accettò
premurosamente l'offerta, perchè gli
somministrava l'occasione di riconoscere le
vicinanze di Wolfcrag, e forse di far conoscenza
col proprietario di quella torre in
rovina, se mai lo strepito de' cani e dei
corni da caccia inspirava a questo il desiderio
di raggiungnere i cacciatori. Ordinò nel
tempo stesso al fido Lockard di cercare tutte
le vie possibili per collegarsi con qualcuno
degli abitanti di Wolfcrag, e vedemmo già
in qual modo Lockard compiè la sua parte.
</p>

<p>
<span class="pagenum"><a id="Page_87"></a>[87]</span>
Il temporale sopravvenuto favorì, oltre le
speranze, il lord Cancelliere nel suo disegno
d'un abboccamento più particolare col
sere di Ravenswood. Avea temuto, egli è
vero, che questo giovine, trasportato dalla
sete della vendetta, si portasse a qualche
estremità contro di lui, ma tale paura fu
diminuita dalla considerazione che, essendo
il sere di Ravenswood in così speciale
guisa protetto dal marchese di Athol, non
gli sarebbero mancati i modi a far valere
per le vie legali i proprj diritti; e pensava,
con assai buone ragioni, che gli uomini si
lasciano trascinare a certi atti di violenza,
sol quando si vedono assolutamente sforniti
d'ogni altro soccorso per aggiungnere al
proprio scopo. Però il prese un segreto senso
di terrore per cui agghiadò a suo malgrado,
quando si vide rinchiuso nella torre
solitaria di Wolfcrag, specie di Fortezza,
situata in un luogo isolato, e che parea
fabbricata a posta per divenire il teatro di
una vendetta. Il freddo accoglimento, sulle
prime usato a lui e a sua figlia, la difficoltà
che provò a superare il proprio imbarazzo
nel dover annunziare ad un giovine
accostumato a riguardarlo come il più
crudele nemico di sua famiglia, il nome
degli ospiti ai quali conducea in quell'istante
un asilo, non erano cose opportune a
sedare le angoscie che lo premevano. Quando
poi udì chiudere con violenza la porta
<span class="pagenum"><a id="Page_88"></a>[88]</span>
della torre, e vide che si proibiva alla sua
gente di entrarvi, le parole della vecchia
Alisa, gli si pararono alla mente; pensò che
si era cimentato di troppo con una schiatta
feroce, siccome lo erano i Ravenswood; temè
che il rappresentante attuale di questa famiglia,
imitando Malisio Ravenswood, avesse
aspettato e colto il momento della vendetta.
</p>

<p>
La franchezza con cui in appresso Edgardo
compiè gli ufizj della ospitalità, e il
cambiamento che nel tuono e contegno del
medesimo seguiva gradatamente la progressione
dei discorsi, calmarono finalmente nel
Lord i timori che le mentovate rimembranze
aveano in lui suscitati, nè ad uomo di
tanta sagacia fu difficile accorgersi di essere
alle grazie e all'avvenenza di Lucia
debitore di queste più favorevoli disposizioni
dell'animo del suo ospite.
</p>

<p>
Ma triste immagini d'altro genere gli si
affacciarono alla mente, quando prese possesso
della camera segreta, assegnatagli per
riposarvi. Una lampada di ferro, le pareti
prive di arredi, sicchè quel luogo somigliava
ad una carcere anzichè ad una stanza da
letto, il continuo romore de' flutti che venivano
ad infrangersi contro lo scoglio su di
cui si ergeva la torre, il tutto contribuiva
a gettare il suo animo nell'abbattimento e
nella tetraggine. Da lui certamente, e dalle
sue scaltre pratiche derivava in massima parte
la rovina di una famiglia, della quale
abitava in quel momento l'ultimo asilo; ma
<span class="pagenum"><a id="Page_89"></a>[89]</span>
essendo per indole interessato più che crudele,
l'aspetto di uno squallore, di una
desolazione ch'erano l'opera sua, gli producea
tal sensazione molesta, qual la proverebbe
una reggitrice di casa nel vedere
uccidere i polli e i colombi da essa ordinati
pel suo desinare.
</p>

<p>
Nel medesimo tempo, meditando la dura
alternativa, o di vedersi costretto, per
un decreto del Parlamento, a restituire al
sere di Ravenswood la maggior parte delle
sostanze di cui lo aveva spogliato, o ad adottare,
quale individuo della propria casa,
l'erede di una famiglia caduta in sì bassa
fortuna, sentiva quell'affanno che potremmo
supporre nel ragno, quando vede la sua
tela, che gli è costata sì penose fatiche,
battuta a terra da un fatal colpo di scopa.
Oltrechè, avanzandosi di soverchio in questi
suoi nuovi divisamenti, veniva in campo
un'altra obbiezione, che non egli solo, ma
più d'un buon marito, preso dalla tentazione
di usar del proprio diritto di padronanza
avrà proposta a se stesso: <i>Che cosa dirà
mia moglie?</i> Finalmente, si appigliò alla
risoluzione che suole essere il rifugio delle
anime deboli, quella cioè di aspettare gli
avvenimenti, e profittare delle circostanze che
si offrirebbero, conformando ad esse la propria
condotta. Stava in questo sistema di
politico destreggiare, quando lo prese il sonno,
e tranquillamente dormì.
</p>
</div>

<div class="chapter">
<p>
<span class="pagenum"><a id="Page_90"></a>[90]</span>
</p>

<h2><a id="capVI"></a>
CAPITOLO VI.
</h2>

<div class="poem">
<p>Meco di tal messaggio non vi prendete sdegno;</p>
<p>Per piacere all'amico, ne presi sol l'impegno.</p>
<p>Consolatevi poi, ch'io son uom giusto, e ho l'arte</p>
<p>Di tener, se fa d'uopo, per l'una e l'altra parte,</p>
<p class="i8"><i>Il re che non è re.</i> Commedia.</p>
</div>

<p>
Avea ripresa gran parte del suo tetro umore
il sere di Ravenswood, quando rivide alla
domane il lord Cancelliere. Dicemmo come
il primo avesse trascorsa meditando quasi
tutta la notte, e con quanto stento un tardo
sonno venisse a chiudergli le palpebre.
Troppo forte lotta moveano in quell'animo
i sentimenti che quasi, a malgrado di lui,
verso Lucia Asthon lo trasportavano, e l'odio
giurato da sì lungo tempo al padre della
donzella. Stringere amichevolmente la mano
del nemico di sua famiglia, accoglierlo
in propria casa, riceverne e rendergli in contraccambio
i consueti ufizj della urbanità,
usar seco famigliarmente, erano ai suoi occhi
altrettanti atti d'invilimento, ai quali
non potea sottomettersi senza che l'orgoglio
suo nel rampognasse.
</p>

<p>
Ma il diaccio era rotto, e ser Guglielmo
avea risoluto di non permettere che le parti
di questo diaccio si tornassero ad aggregare.
Il nostro lord avea divisato di confondere
<span class="pagenum"><a id="Page_91"></a>[91]</span>
tutte le idee del suo ospite, e di stordirlo
in tal qual modo, porgendogli in termini
tecnici un'avviluppata spiegazione de' motivi
delle differenze insorte fra le due famiglie.
Pensava, nè senza qualche fondamento,
che un giovinetto terrebbe dietro a fatica
ad un accorto giureconsulto per tutti gli
andrivieni del labirinto forense, e che facendo
egli mostra di volergli dilucidare le cose,
avrebbe raddoppiate le tenebre fra le quali
l'altro avvolgeasi, e diminuita forse in questo
la confidenza che trar potesse dalla giustizia
della causa. „ Così, ragionava fra se medesimo
il lord Cancelliere, avrò il vantaggio di
trattar seco, in apparenza, con aperta franchezza
e senza riserve, nè gli lascerò il campo
di profittare delle cose che gli dirò. „
</p>

<p>
Prima della colezione, trasse dunque in
disparte il sere di Ravenswood, e avendolo
condotto verso il vano di una finestra, ripigliò
il filo del discorso la sera innanzi interrotto,
esprimendo la speranza che il suo
novello amico vorrebbe armarsi di un po' di
sofferenza per ascoltare una specifica e circostanziata
narrazione degli sfortunati motivi,
da cui erano nati gli sgradevoli dispareri,
durati, con suo gran dolore, fra lui
e l'onorevole padre dell'attuale suo ospite.
All'udire un tale proposito si accese, come
bragia, il volto del sere di Ravenswood; però
tacque. Laonde ser Guglielmo Asthon,
benchè poco soddisfatto di un tale sintomo
<span class="pagenum"><a id="Page_92"></a>[92]</span>
di scontento, che all'accortezza di lui non
isfuggì, incominciò la storia da un prestito
di ventimila marchi fatto dal padre suo al
padre dell'ascoltatore, e stava indicandogli
partitamente le vie legali, per cui una tal
ragguardevole somma era divenuta <i>debitum
fundi</i>, allor quando Edgardo così l'interruppe.
</p>

<p>
„ Non qui io posso ascoltare la spiegazione,
che ser Guglielmo Asthon può volermi
porgere sopra un tal genere di affari.
Questo è il castello ove mio padre morì di
amarezza, nè è luogo in cui mi piaccia rintracciare
la cagione vera delle sue sciagure.
Potrei non ricordarmi più che i doveri della
pietà filiale, e dimenticare quelli della
ospitalità. Verrà il momento per trattare
questo soggetto, e in sito più convenevole,
e dinanzi a persone, la presenza delle quali
procuri ad entrambi la libertà di parlare e
la necessità di ascoltare. „
</p>

<p>
„ Il luogo, il tempo e le persone, il lord
Cancelliere soggiunse, sono cose indifferenti
per coloro che non cercano altro fuorchè la
giustizia. Però offerendomi io stesso a darvi
tutte le convenevoli spiegazioni, mi parrebbe
giusto, che per parte vostra mi porgeste
qualche schiarimento sui motivi pe' quali
credete esservi luogo ad una revisione sì
clamorosa sopra decisioni emanate da quelle
corti di giustizia che sole erano competenti
a profferirle. „
</p>

<p>
„ Ser Guglielmo Asthon, rispose con qualche
<span class="pagenum"><a id="Page_93"></a>[93]</span>
calore il sere di Ravenswood, i dominj
che voi occupate ora, erano stati conceduti
dai nostri re ai miei antenati, come guiderdone
de' servigi che questi aveano prestato
difendendo la loro patria contro l'invasione
degl'Inglesi. Come siano usciti dalle
nostre mani per una sequela di transazioni
che non furono nè amichevoli vendite, nè
aggiudicazioni giuridiche, nè ipoteche, ma
che offrono un miscuglio inconcepibile di
tutte le ridette cose; come i frutti siansi
accumulati al capitale al punto di vedersi
dileguare i nostri fondi come neve che si
liquefà ai raggi ardenti del sole; è quanto
voi potete intendere più facilmente di me.
Nondimeno, attesa la condotta franca che
avete usata meco, sono propenso a credere
di potermi essere ingannato nell'apprezzare
il vostro carattere; e che quanto forse è
sembrato giusto e retto ad un giureconsulto
istrutto e giudizioso, come voi siete, siasi
mostrato in aspetto d'ingiustizia e oppressione
alla mente di un uomo ignaro,
come son io, in tal genere di affari. „
</p>

<p>
„ E permettetemi di aggiugnere, mio caro
sere di Ravenswood, continuò lo scaltrito
Cancelliere, che ancora per parte mia sono
stato ingiusto nel giudicarvi. Vi avevano
dipinto ai miei occhi come un giovane altero,
impetuoso, inconsiderato; pronto ad
ogni menoma provocazione, a gettare la
vostra sciabola nella bilancia della giustizia
per aumentare il peso delle ragioni che potessero
<span class="pagenum"><a id="Page_94"></a>[94]</span>
campeggiare a vostro favore; preparato
sempre a ricorrere a quegli atti di violenza,
a quelle vie di fatto che una saggia
politica e un'amministrazione proteggitrice,
da ben molti anni, più non permettono nella
Scozia. Se dunque ci eravamo entrambi ingannati
nel giudicarci, perchè il giovane
leale ricuserebbe di ascoltare una spiegazione
ingenua che il vecchio giureconsulto
brama di porgergli su quegli articoli di contrasto
che hanno tenuto in discordia le due
famiglie? „
</p>

<p>
„ Questo non mai, Milord! Se una tale
spiegazione debbe seguire, vuol essere fatta
dinanzi agli Stati della nazione, dinanzi
alla Corte suprema del Parlamento. Spetta
ai Baroni, ai Cavalieri, ai Lôrdi e Pari della
Scozia il decidere, se una casa, che non
è delle men nobili di questo regno, debba
trovarsi spogliata di tutti i suoi possedimenti,
a guisa di un miserabile giornaliero
che perde il pegno posto fra le mani di un
usuraio, poichè ha lasciata trascorrere l'ora
per riscattarlo. Se i diritti del creditore
verranno riconosciuti legittimi, se la legge
può toglierci tutti i beni che tenevamo a
titolo di ricompense gloriose dai nostri sovrani,
questo esempio sarà forse funesto per
la posterità de' miei medesimi giudici; ma
saprò consolarmi: la mia spada mi rimarrà,
e mi sarà lecito seguire la professione dell'armi
liberamente, e dovunque ascolterò
squillar d'una tromba. „
</p>

<p>
<span class="pagenum"><a id="Page_95"></a>[95]</span>
Mentre pronunziava con tuono fermo, e
nondimeno malinconico, queste parole, sollevò
gli occhi che si scontrarono in quelli
di Lucia Asthon, sopravvenuta durante quel
colloquio, senza ch'egli se ne fosse avveduto.
Gli sguardi di lei si fisavano su Ravenswood
in aria di premura e di ammirazione
ch'ella non cercava già di nascondere.
Il contegno nobile, i lineamenti espressivi
di Edgardo, animati dall'orgoglio della nascita
e dal sentimento interno del suo decoro,
il suono grato e significante della sua
voce, la dignitosa rassegnazione colla quale
parea sopportasse l'indigenza a cui si vedea
ridotto, l'intrepidezza onde considerava,
come sfidandolo, l'avvenire, erano altrettante
particolarità che ne rendeano pericolosa
la presenza ad una donzella, anche
troppo propensa ad abbandonarsi a ricordanze,
delle quali era egli lo scopo principale.
Nell'atto che gli occhi loro si incontrarono,
arrossirono entrambi, come paurosi
di non poter celare la commozione straordinaria
che li comprendea; poi chinarono
gli sguardi a terra quasi per impedir loro
di nuovamente incontrarsi.
</p>

<p>
Non mancò ser Guglielmo di esaminare
le espressioni delle loro fisonomie con grande
attenzione — „ Non ho bisogno di temere
nè appellazione, nè Parlamento; allora
pensò. Ho sempre una via sicura di
riconciliarmi con questo giovane inesperto,
<span class="pagenum"><a id="Page_96"></a>[96]</span>
se mi divenisse mai formidabile. Ma intanto,
e prima di tutto, abbiamo cura di non ci
innoltrare di troppo, e di non avventurarci
nella menoma cosa. Ha morduto l'amo; non
bisogna affrettarsi tanto a tirare la lenza,
per potere tagliare il filo, e lasciare il pesce
nell'acqua, se non vale l'incomodo di ritirarlo. „
</p>

<p>
In questo calcolo che un crudele egoismo
inspirava, e fondato su i sintomi di
amore, che credea ravvisare in Ravenswood
verso Lucia, il Cancelliere non valutava
quai cordogli potesse preparare alla propria
figlia, col rendere in sì fatta guisa gli affetti
della medesima strumento del paterno
interesse; e parea non si ricordasse quanto
sia il pericolo di alimentare nel cuore di
una giovinetta una passione amorosa, quasi
che egli fosse padrone a suo grado di eccitarla
e di estinguerla. Ma il fuoco amoroso
non è simile a quello di una candela;
e la Previdenza apparecchiava una terribile
punizione a cotest'uomo, la cui vita intera
venne trascorsa nel cercare di rendere utili
ai proprj fini le passioni degli altri.
</p>

<p>
Venne allora Caleb Balderston ad annunziare
che era presta la colezione, genere
di pasto in que' tempi più sostanzioso
che ai nostri giorni; e in quel momento potè
esserlo anche nella torre di Wolfcrag, perchè
gli avanzi della cena non erano tanto
scarsi. Non dimenticò il nostro maggiordomo
<span class="pagenum"><a id="Page_97"></a>[97]</span>
di offerire con tutte le cerimonie d'uso al
lord Cancelliere, ciò che chiamavasi la bevanda
del mattino, entro una grande scodella
di peltro ornata di foglie di petrosemolo,
scusandosi se non si era servito della
grande tazza d'argento del suo padrone.
„ Ma, soggiunse, è nelle mani di un orefice
di Edimburgo, cui la spedimmo per farla
dorare. „
</p>

<p>
„ Di fatto è probabile, soggiunse Ravenswood
sorridendo, che stia ad Edimburgo;
ma in casa poi di chi si trovi, e a qual uso
serva, è quanto nè voi, nè io possiamo
sapere. „
</p>

<p>
„ Quel che non posso sapere è questo;
si fece a dire con un po' di mal umore Caleb.
Trovasi alla porta della torre un uomo
che brama parlare a milord Ravenswood.
Vostro Onore solamente può sapere, se lo
voglia ricevere. „
</p>

<p>
„ Sai che cosa egli desideri? „
</p>

<p>
„ Dice che dee spiegarsi unicamente con
vostra Signoria. Ma prima di farlo entrare,
vorrei mi faceste la grazia di metter l'occhio
allo sportello per guatarne la fisonomia.
Questo castello non è un'osteria aperta
ad ogni sorte di gente. „
</p>

<p>
„ Non temeresti già che fosse un ufiziale
della curia venuto ad arrestarmi per debiti? „
</p>

<p>
„ Un ufizial della curia! Nel vostro castello!
e per arrestarvi! Ma vostro Onore
questa mattina è ben in voglia di ridere a
<span class="pagenum"><a id="Page_98"></a>[98]</span>
spese del povero Caleb. Che che ne sia
(disse all'orecchio del padrone, mentre usciva
della stanza in sua compagnia), guardatelo
bene sinchè sta di fuori. Non vorrei
pregiudicare a nessuno nell'animo di
vostro Onore, ma è un uomo di sì cattiva
fisonomia che ci penserei più di una volta
prima di lasciarlo introdur nella torre. „
</p>

<p>
Non era però un ufizial della curia, ma
niente meno che il rispettabile capitano
Craigengelt, col naso più rosso di una barbabietola,
mercè l'acquavite che aveva abbondantemente
tracannata; con un cappello
gallonato, e un po' vôlto alla brusca sulla
sua negra parrucca, sciabola al fianco, pistole
agli arcioni della sella del suo cavallo,
vestito di un abito da caccia usato e guernito
di vecchi galloni; vera effigie d'un di
que' tali che incontrando di notte tempo,
ed in qualche angolo spartato di strada un
viaggiatore son pronti a volgergli il complimento
<i>o la borsa, o la vita!</i>
</p>

<p>
Poichè il sere di Ravenswood lo ebbe riconosciuto,
fece aprire la porta, e ricevendolo
nel cortile: „ Suppongo, gli disse, capitano,
che gli affari da regolare fra noi
non sieno sì rilevanti da non potere venire
discussi anche qui. In questo momento ho
compagnia nel castello, e il modo con cui,
non è molto, ci siam separati, fa le mie
scuse, se non v'invito a salire. „
</p>

<p>
Benchè una delle primarie prerogative di
<span class="pagenum"><a id="Page_99"></a>[99]</span>
Craigengelt fosse la sfrontatezza, un ricevimento
sì poco lusinghiero lo sconcertò alquanto.
Ciò nullameno ricomponendosi tostamente:
„ Non son qui venuto rispose, per chiedere
ospitalità al sere di Ravenswood. Adempisco
una onorevole commissione affidatami
da un amico, senza un tale motivo, il sere
di Ravenswood non mi vedrebbe nel suo
castello. „
</p>

<p>
„ Ebbene, signore, spicciamoci in poche
parole. Sarà questa la migliore delle apologie.
Qual è la fortunata persona che può
impiegarvi come esecutore delle sue commissioni? „
</p>

<p>
„ Il mio amico, il sig. Hayston di Bucklaw
(rispose Craigengelt col tuono di uom
d'importanza, e fatto baldanzoso dal noto
valore del cavaliere che di quel messaggio
avevalo incaricato). Il prefato sig. di Bucklaw,
persuaso di non essere stato trattato
da voi con que' riguardi che gli si competeano,
ha risoluto di volerne soddisfazione.
Vi porto la misura esatta della lunghezza
della sua spada, e v'intimo di trovarvi dentr'oggi,
con un patrino, e con armi eguali,
in quel luogo che vi piacerà scegliere ed
indicarmi, distante un miglio da questo castello.
Come patrino di Bucklaw, mi vedrete
al suo fianco. „
</p>

<p>
„ Soddisfazione! armi eguali! (sclamò Ravenswood,
il quale, come il leggitore dee
ricordarsene, non aveva alcun motivo per
<span class="pagenum"><a id="Page_100"></a>[100]</span>
credere di avere offeso Bucklaw, nè poco,
nè assai). In fede mia, capitano Craigengelt,
o voi avete inventata la più inverisimile
fra quante falsità si sieno mai immaginate,
o la vostra bevanda della mattina
è stata oggi anche più copiosa del solito.
Qual ragione avrebbe potuto indurre
Bucklaw a spedirmi un tale messaggio? „
</p>

<p>
„ La ragione, ecco quanto sono incaricato
di rispondere a questa inchiesta, è
l'insulto che gli avete usato escludendolo,
senza addurgliene i motivi, dalla vostra
casa. „
</p>

<p>
„ Questo è impossibile. Non potea Bucklaw
essere sì matto da considerare come
insulto ciò che fu conseguenza di una forzata
necessità; nè so poi indurmi a credere,
che conoscendo il mio modo di pensare
sulla vostra persona, avesse scelto per questa
commissione un tale, che ha sì pochi
diritti alla pubblica stima. Capitano! dove
troverei un uom d'onore che volesse essere
patrino in un duello insieme con voi? „
</p>

<p>
„ Sì pochi diritti alla pubblica stima!
(ripetè Craigengelt portando la mano alla
sciabola). Giuro al cielo! Se l'affare col
mio amico non dovesse prima d'ogn'altro
essere terminato, vi farei ben vedere io! „
</p>

<p>
„ Non ho bisogno d'ascoltare altri discorsi
da voi, capitano. Avete udita la mia
risposta; fatemi il piacere di ritirarvi. „
</p>

<p>
„ Vivadio! Replicò il gradasso. E si riduce
<span class="pagenum"><a id="Page_101"></a>[101]</span>
qui la risposta che fate ad un messaggio
d'onore? „
</p>

<p>
„ Se il sig. di Bucklaw vi ha veramente
affidata questa deputazione, cosa che stento
a credere, ditegli che, quando si varrà,
per inviarmi messaggi, di una persona degna
di star di mezzo fra lui e me, gli darò
tutti gli schiarimenti che si convengono
ad un uomo d'onore. „
</p>

<p>
„ Almeno, signore, vi piacerà farmi consegnare
tutti gli equipaggi che il mio amico
ha lasciati nel vostro castello? „
</p>

<p>
„ Tutto quello che Bucklaw può averci
lasciato, glielo restituirò valendomi del mio
servo, e a voi non consegnerò nulla, perchè
le vostre parole non sono un buon mallevadore
delle commissioni che vantate. „
</p>

<p>
„ Benissimo, mio signore! (esclamò Craigengelt
trasportato dalla collera oltre i limiti
della sua ordinaria prudenza). Non si
può negare che m'avete ricevuto molto incivilmente
questa mattina. Ma l'obbrobrio
ne ricadrà sopra di voi, non addosso a me.
Un castello! (continuò, guardandosi d'attorno),
e si chiama questo un castello? Somiglia
piuttosto ad una di quelle sospette
casupole ove si ricevono i viaggiatori per
poi svaligiarli! „
</p>

<p>
„ Temerario cialtrone! (gridò Ravenswood,
afferrando la briglia del cavallo di Craigengelt,
e alzando sovr'esso il bastone). Se tu
non parti subito, senza profferire una sillaba,
<span class="pagenum"><a id="Page_102"></a>[102]</span>
ti bastonerò finchè tu sia morto. „
</p>

<p>
Vedendo che nello stesso tempo il bastone
gli stava sopra le spalle, Craigengelt non
si lasciò intimar la partenza una seconda
volta, e per fare girar più presto il cavallo,
gli diè una sì forte spronata, che l'animale
impennandosi quasi lo gettò giù di sella.
Giunse nondimeno a mantenervisi, e correndo
di gran galoppo disparve.
</p>

<p>
Mentre Ravenswood si accingeva a rientrare
in casa, vide alla porta del vestibolo
il lord Cancelliere, che, tenendosi però alla
distanza prescritta dalla civiltà, era stato
spettatore di tale scena.
</p>

<p>
„ Son sicuro, disse ser Guglielmo, di aver
veduto, non è gran tempo, quell'uomo;
non si chiama Craig...... Craigen......? „
</p>

<p>
„ Craigengelt, terminò Ravenswood. Almeno
è il nome che adesso si dà. „
</p>

<p>
„ <i>Craig in pericolo</i>, <i>Craig all'aria</i> (esclamò
Caleb, giocando sulla parola <i>craig</i>, che
in lingua scozzese vuol dir collo). Quel mariuolo
ha la forca impressa sopra la fronte,
e, ci scommetterei due soldi e un <i>plack</i><a class="tag" id="tag4" href="#note4">[4]</a>,
il canape che gli dee filar la cravatta, è
già seminato. „
</p>

<p>
„ Voi siete buon fisonomista, il mio caro
sig. Caleb, soggiunse sorridendo il lord Cancelliere,
e v'assicuro che questo degno galantuomo,
è stato lì lì per avverare il vostro
<span class="pagenum"><a id="Page_103"></a>[103]</span>
pronostico; perchè mi ricordo ottimamente
che, in una delle mie gite ad Edimburgo,
saranno circa quindici giorni, vidi questo
sig. Craigengelt, o....... il nome non fa,
soggiacere ad un interrogatorio severissimo
dinanzi al Consiglio privato. „
</p>

<p>
„ Quale ne era l'argomento? „ Chiese il
sere di Ravenswood con qualche premura.
</p>

<p>
La risposta che affaceasi a tale interrogazione,
conducea un colloquio al quale il
lord Cancelliere era bramosissimo di venire,
nè potea capitargliene migliore occasione.
Presosi sotto il braccio Edgardo, e traendolo
seco verso il salone: „ Questo affare, gli
disse, non rileva di per se stesso; nondimeno
non ve ne posso parlare che in segreto. „
</p>

<p>
Giunti al salone, condusse il sere di Ravenswood
presso ad una finestra situata ad
una estremità di quella stanza: nè miss
Asthon che trovavasi all'altra, osò, come
ognuno può credere, cambiar di luogo per
entrare a parte di quel parlamento.
</p>
</div>

<div class="chapter">
<p>
<span class="pagenum"><a id="Page_104"></a>[104]</span>
</p>

<h2><a id="capVII"></a>
CAPITOLO VII.
</h2>

<div class="poem">
<p>„ Non nomarmi un tal padre. Ei d'amar dice</p>
<p>„ La propria figlia; ma al timor che il preme,</p>
<p>„ A stolta ambizïone, a sete d'oro,</p>
<p>„ Tiranne del suo cor, pronto saria,</p>
<p>„ Senza rimorso, ad immolar la figlia;</p>
<p>„ E se a placar dell'oceâno l'ira</p>
<p>„ Cotal ostia valesse, ei di sua mano</p>
<p>„ La getteria nel tempestoso flutto. „</p>
<p class="i8"><i>D'un anonimo.</i></p>
</div>

<p>
Il lord Cancelliere incominciò il discorso
con aria di grandissima disinvoltura, benchè
non si dimenticasse di esaminare con
molta attenzione l'effetto che le sue parole
farebbero sul giovine Ravenswood.
</p>

<p>
„ Voi sapete, giovane amico, gli diceva,
che la diffidenza è una malattia naturale
de' tempi a' quali viviamo, e che essa espone
il più virtuoso e saggio uomo a lasciarsi
ingannare dagli artifizj del primo impigliatore.
Se, qualche tempo fa, avessi avuto
un animo facilmente aperto ai sospetti,
se fossi stato quello scaltrito politico qual
m'hanno dipinto ai vostri occhi, invece di
starvene oggi tranquillissimo nella vostra
torre, e libero pienamente di sollecitare e
procedere contro di me a vostro grado per
far valere le vostre pretensioni, vi trovereste
<span class="pagenum"><a id="Page_105"></a>[105]</span>
chiuso nel castello di Edimburgo, o in
qualche altra prigione di Stato, a meno che
non vi fosse riuscito di fuggire in un paese
straniero, a rischio d'una confiscazione
de' beni che vi rimangono. „
</p>

<p>
„ Son persuaso, Milord, che non vogliate
scherzare sopra un soggetto così rilevante;
eppure, duro fatica a credere che mi parliate
sul serio. „
</p>

<p>
„ L'innocenza è sempre piena di buona
fede, e talvolta la spinge fino alla presunzione,
presunzione però, in questo caso, molto
scusabile. „
</p>

<p>
„ Non intendo, Milord, come la fiducia
che un uomo ha nella propria innocenza,
possa mai meritarsi il titolo di presunzione. „
</p>

<p>
„ Può essere almeno qualificata come imprudenza,
perchè ne trae in errore col farci
credere che le cose, debbano comparire agli
occhi degli altri, tali quali le crediamo in
nostra coscienza. Perciò, ho veduto qualche
malvagio difendersi assai meglio che non lo
avrebbe fatto, in eguali circostanze, un onest'uomo
calunniosamente accusato. Il reo,
non avendo a sostegno il sentimento della
propria innocenza, tien conto di tutti i vantaggi
che gli concede la legge, e se ha per
avvocato un uomo d'ingegno, arriva spesse
volte a costringere i suoi giudici a dichiararlo
innocente. Mi ricordo a tal proposito
il famoso affare di ser Cooly Condiddle condotto
ai tribunali per una prevaricazione
<span class="pagenum"><a id="Page_106"></a>[106]</span>
che tutto il mondo sapeva essere reale. I
giudici nondimeno furono costretti ad assolverlo;
ed egli, divenuto in appresso giudice,
sentenziò molti, assai più onesti di
lui. „
</p>

<p>
„ Milord, mi permetterebbe di pregarlo
a tornare sull'argomento che si trattava prima?
Mi dicevate, se non m'inganno, che
erano nati in voi alcuni sospetti contro di
me. „
</p>

<p>
„ Sospetti, sere di Ravenswood! Sì, dunque,
sospetti, e... se le ho qui, come credo...
posso farvene vedere le prove. „
</p>

<p>
Tirato indi il campanello, mandò per
Lockard, che quasi subito giunse.
</p>

<p>
„ Lockard, portatemi quella cartella serrata
a chiave.... quella cartella che vi comandai
custodire con tanta premura. M'intendete? „
</p>

<p>
„ Sì, Milord, „ rispose Lockard, uscendo
immediatamente per eseguire gli ordini del
suo padrone.
</p>

<p>
„ Gli scritti de' quali parlo, ci si dovrebber
trovare, continuò il lord Cancelliere.
Mi sembra almeno di averli lasciati in quella
cartella, dove racchiusi altri documenti,
per esaminagli nel tempo della mia dimora
presso lord Littlebrain. Se però non fossero
lì, son ben certo che gli avrò lasciati al
castello di Ravenswood, e se il mio amico
acconsentisse a farmi l'onore... „
</p>

<p>
Tornato in quel momento Lockard, presentò
<span class="pagenum"><a id="Page_107"></a>[107]</span>
al padrone la cartella di marocchino
verde, di cui ser Guglielmo avea la chiave
presso di se. Ne trasse, facendo mostra di
cercar molto, due o tre scritti che si riferivano
alle cose accadute nel tempo delle
esequie di lord Ravenswood, e a quanto in
quella occasione erasi dallo stesso lord Guglielmo
operato a favore del giovine erede.
Gli avea scelti accuratamente fra molti
altri, come atti ad eccitare, senza appagarla,
la curiosità che Edgardo dovea naturalmente
avere a tale proposito, e per provargli
come avesse per lui sostenuta dinanzi al
Consiglio privato la parte di avvocato e di
pacificatore.
</p>

<p>
Lasciando queste carte fra le mani di
Edgardo, affinchè le esaminasse, il lord Cancelliere
si accostò alla tavola già imbandita,
ed entrò in colloquj, parte colla figlia, parte
col vecchio Caleb, il cui risentimento contro
l'uomo, da lui chiamato l'usurpatore dei
dominj della famiglia di Ravenswood, incominciava
a mitigarsi, atteso il tuono di
famigliarità con cui questi si degnava parlargli.
</p>

<p>
Dopo aver letti tali scritti, il sere di Ravenswood
rimase alcuni istanti col fronte
appoggiato ad una mano, e come immerso
in profonda meditazione. Li rilesse indi ancora
più attentamente, quasi volesse scoprire
dentro essi un qualche segreto disegno che
la prima lettura non gli avesse potuto chiarire.
<span class="pagenum"><a id="Page_108"></a>[108]</span>
Sembra nondimeno che la seconda lo confermasse
nell'opinione da prima concetta,
perchè abbandonando immantinente il luogo
ove era rimasto in disparte, e accostatosi al
lord Cancelliere, lo prese per la mano, e
stringendola forte, gli domandò per più riprese
perdono di avere così sinistramente
giudicato di lui, e di essersi ben anche fatto
colpevole di una ingiustizia nel momento
in cui aveva, senza saperlo, il proteggitore
della sua persona, il difensor del suo onore
nel lord Cancelliere di Scozia.
</p>

<p>
Lo scaltro uomo di Stato lo ascoltò da
prima con artifiziosa e ben sostenuta sorpresa,
indi con tutte le dimostrazioni della
più leale cordialità. I begli occhi azzurri di
Lucia si bagnarono di lagrime all'aspetto di
una scena commovente al pari che inaspettata.
Mirare il sere di Ravenswood, poc'anzi
così altero e riserbato, e nel quale sino a
quel momento ella avea ravvisato l'offeso,
supplicare il creduto offensore; vedere nella
persona implorata il proprio padre, era un
cambiamento che oltrepassava tutte le sue
speranze, un cambiamento che la colmava
di giubilo e di maraviglia.
</p>

<p>
„ Rasciuga gli occhi, o Lucia, le dicea
ser Guglielmo. É forse una ragione di piangere,
perchè v'ha chi ravvisa che tuo padre,
per aver trascorsi tutti i labirinti del
fôro, non è men giusto ed uomo d'onore?
Voi non mi dovete ringraziamenti (si volse
<span class="pagenum"><a id="Page_109"></a>[109]</span>
indi ad Edgardo) quanto ho fatto per
voi, lo avreste fatto per me, trovandovi
nella mia situazione. <i>Suum cuique tribuito</i>
era la massima dei giureconsulti romani, e
studiando Giustiniano io l'ho imparata. Poi,
non mi avete forse centuplicatamente ricompensato
col salvar la vita della mia cara
figlia? „
</p>

<p>
„ Ah! (rispose Ravenswood, continuando
ad accusare se stesso) il debole servigio
ch'io vi prestai fu soltanto un atto d'istinto,
prodotto dall'impulso del momento; mai voi,
prendendo le mie difese, allorchè conoscevate
le preoccupazioni dell'animo mio contro
di voi e sapendomi così propenso ad essere
vostro nemico, voi deste una prova
eroica d'animo dilicato e generoso. „
</p>

<p>
„ Ebbene! soggiunse il lord Cancelliere,
ognun di noi si è comportato, come naturalmente
dovea, avuto riguardo alla sua situazione
e al suo carattere; voi da giovine
un po' inconsiderato, io da vecchio maturo,
da illibato giudice. Probabilmente non ci
sarebbe stato possibile lo scambiarci le parti.
Almeno quanto a me sarei stato un assai
cattivo <i>toreador</i> nella caccia del toro,
e voi, giovine amico, a malgrado della bontà
della vostra causa, dinanzi al Consiglio
privato, l'avreste patrocinata peggio di me. „
</p>

<p>
„ Oh generoso amico! „ Edgardo esclamò,
contraccambiando per la prima volta il
Cancelliere d'un titolo, di cui questi aveagli
<span class="pagenum"><a id="Page_110"></a>[110]</span>
largheggiato, e concedendo al suo antico
avversario intera confidenza sopra di un
cuore, entro il quale l'onore non regnava
men dell'orgoglio. Il giovine di Ravenswood
era bensì di un'indole riservata, pertinace,
irascibile, ma giusto e leale ad un tempo,
e le antiche odiosità, comunque profondamente
radicate nell'animo suo, doveano per
ultimo cedere alle congiunte forze dell'amore
e della gratitudine. I vezzi reali della
figlia, e i supposti servigi, che il padre
ostentava di avergli prestati, sbandirono
dalla memoria di Edgardo il solenne voto
di vendetta giurato alle ceneri paterne nella
notte successiva ai funerali di lord Ravenswood.
Ma questo voto nei libri del destino
fu registrato.
</p>

<p>
Caleb, presente a tale scena straordinaria,
non potea attribuirle altra origine che
una lega di parentado conclusa fra le due
famiglie, e la restituzione, siccome dote di
miss Asthon, del castello di Ravenswood e
delle sue pertenenze ai loro antichi padroni.
Quanto a Lucia, allorchè Edgardo le volse
ferventissime scuse sull'apparenza di freddezza
che nell'atto del primo accoglimento
avea manifestata, versò di nuovo alcune
lagrime, lasciando fra mezzo ad esse scorgere
soavissimo sorriso; e senza far forza di sorte
alcuna per ritirare la mano che Edgardo
fra le sue si era presa; potè appena, con
voce interrotta da varj teneri affetti, assicurarlo
<span class="pagenum"><a id="Page_111"></a>[111]</span>
del giubilo in essa prodotto dal vedere
questa compiuta riconciliazione fra il padre
suo e l'uomo che le avea salvata la vita.
</p>

<p>
Il Cancelliere medesimo fu per un momento
commosso e compreso da sentimenti
insoliti in esso all'aspetto della generosità
istantanea e priva di clausole, con cui il
sere di Ravenswood l'antica inimicizia abbiurava,
e gli chiedea, senza titubare,
perdono dell'ingiustizia commessa verso di
lui. Gli scintillarono gli occhi in fisandoli
sopra due giovinetti che pareano fatti uno
per l'altro, e già dai vincoli di un segreto
amore congiunti. Pensò a qual grado di
elevatezza potrebbe pervenire l'ultimo rampollo
dei Ravenswood, fornito di carattere
cavalleresco ed intraprendente, e sostenuto
da nobiltà di natali e da coraggio, i quali
vantaggi al lord Cancelliere mancavano. E
Lucia, la prediletta sua figlia, non parea
nata per trovare la felicità in braccio ad
uno sposo di tanto pregio? Già la riguardava
siccome una tenera vite, che per innalzare
verso il cielo i suoi rami abbisogna
d'un vigoroso olmo che le serva d'appoggio.
Vi fu quindi un istante in cui considerò
l'unione di questi due giovani, possibile
non solo, ma da augurarsi; e solamente
in appresso la sua immaginazione sgomentì
alla men ridente prospettiva offertagli e
dalla povertà attuale di Ravenswood, e dalla
preveduta impossibilità che a tali nozze acconsentisse
la inesorabile lady Asthon.
</p>

<p>
<span class="pagenum"><a id="Page_112"></a>[112]</span>
Certamente il senso straordinario di benevolenza
e di commozione, da cui lasciato
erasi un istante sorprendere il lord Cancelliere,
contribuì più d'altra cosa ad incoraggiare
tacitamente lo scambievole affetto
che già fondava radice nei cuori di Edgardo
e di Lucia, e ad indurre ne' due amanti
la persuasione, che il padre sarebbe stato
lieto delle lor nozze. Sembrò ch'egli medesimo
riconoscesse di poi una tal verità,
perchè, lungo tempo dopo la catastrofe che
compiè il destino di questi due amanti, fu
inteso più di una volta ripetere la massima
di non dar mai trionfo al sentimento
sull'intelletto; e provava egli la sua tesi
coll'esempio di se medesimo, che ad un
istante di tal debolezza dovette la maggiore
fra le sciagure della sua vita. Se il sentimento
che egli si rimproverò più tardi come
fallo, ebbe breve durata, certamente fu
lunga e severa la punizione che lo seguì.
</p>

<p>
Dopo alcuni istanti di silenzio, il Cancelliere
ripigliò la parola. „ Nella maraviglia
sorta in voi dal trovarmi men cattivo
di quanto avevate supposto, vi siete dimenticato
d'una curiosità dimostratami intorno
a quel Craigengelt. Sappiate che anche al
proposito di costui, è venuto in campo il
vostro nome. „
</p>

<p>
„ Lo sciagurato! esclamò Ravenswood;
non ebbi con esso che una lega momentanea;
ed è però vero: non dovrei averne avuto di
sorte alcuna. Ma che cosa potè dire di me? „
</p>

<p>
<span class="pagenum"><a id="Page_113"></a>[113]</span>
„ Quanto avrebbe bastato per mettere sospetti
in alcuni de' nostri grandi personaggi,
che affezionati con esagerazione al Governo,
han sempre in pronto i partiti violenti
ad ogni ombra, o ad ogni denunzia di un mercenario
delatore. Alcune sciocchezze sopra
una intenzione supposta in voi di prender
servigio o sotto il re di Francia, o sotto il
Pretendente, non so qual dei due; ma uno
de' vostri migliori amici, il marchese di
Athol, ed un uomo che credevate vostro accanito
nemico, e che avrebbe forse avuto
qualche interesse nel mostrarsi tale, non
credettero a colui, ed assunsero le vostre
difese. „
</p>

<p>
„ Professo molta obbligazione al mio onorevole
amico, ma (disse Edgardo prendendo
la mano del lord Cancelliere), la professo
più grande ancora al mio stimabile nemico. „
</p>

<p>
„ <i>Inimicus amicissimus</i>, soggiunse ser Guglielmo,
stringendo a sua volta la mano ad
Edgardo. Udii che quello sgraziato pronunziò
anche il nome di ser Hayston di Bucklaw;
temo che questo povero giovine segua una
guida molto cattiva. „
</p>

<p>
„ Ha un'età, mi sembra, da potersi condurre
da se medesimo. „
</p>

<p>
„ L'età, forse sì; ma dubito se abbia la
prudenza, poichè ha scelto quel mariuolo per
suo <i>fidus Achates</i>. Craigengelt avea rassegnata
al Consiglio privato una specie di denunzia
contro Bucklaw; non dirò denunzia diretta
e formale; poteano però essere considerate
<span class="pagenum"><a id="Page_114"></a>[114]</span>
come denunzie certe risposte che
costui diede nel tempo del suo interrogatorio.
Fortunatamente per Bucklaw, abbiamo
avuto men riguardo alle testimonianze che
alla natura del testimonio. „
</p>

<p>
„ Ser Hayston di Bucklaw, Ravenswood
soggiunse, è uomo d'onore, e lo credo incapace
di una viltà, o d'un tradimento. „
</p>

<p>
„ Almeno capace di molte inconseguenze,
sere di Ravenswood, e questo non me
le potete negare. Un funerale lo farà ricco,
quando non lo abbia fatto a quest'ora,
di stupende signorie. Lady Girnington,
eccellente donna, se quel suo carattere fastidioso
non la rendesse insoffribile a tutto
il mondo, è forse morta mentre parliamo.
Conosco tutte le sue tenute. Che bei
fondi! In fede mia! vagliono i miei. „
</p>

<p>
„ Ho piacere delle fortune di Bucklaw,
e lo proverei maggiore, se sperassi che con
queste cambiasse le sue pratiche ed usanze.
Ma, parlando candidamente, la scelta
che ha fatta di Craigengelt per essere mediatore
fra lui e me, non mi porge molti
fondamenti onde presagire la sua conversione. „
</p>

<p>
„ Sì da vero, colui è un uccello di mal
augurio, disse il lord Cancelliere; il suo
canto annunzia prigione e patibolo. Ma pensiamo
alla colezione. Leggo negli occhi del
degno sig. Caleb lo scontento di vedere che
da qualche tempo lo abbiamo dimenticato. „
</p>
</div>

<div class="chapter">
<p>
<span class="pagenum"><a id="Page_115"></a>[115]</span>
</p>

<h2><a id="capVIII"></a>
CAPITOLO VIII.
</h2>

<div class="poem">
<p>„ Nel dar consigli ai giovani feci sul crin la brina.</p>
<p class="i2"> Credetemi. Onde questa partenza repentina?</p>
<p class="i2"> Qui tra noi, mi direte, il desinare è stretto,</p>
<p class="i2"> E v'è altrove speranza di men tristo banchetto.</p>
<p class="i2"> É ver; ma fra gli estranei, sia pur mensa squisita,</p>
<p class="i2"> Han le vivande un tosco, che lima il fil di vita.</p>
<p class="i2"> La nostra parsimonia val più del lor consumo,</p>
<p class="i2"> E meglio è del loro foco in casa nostra il fumo. „</p>
<p class="i8"><i>Il Cortigiano Francese.</i></p>
</div>

<p>
Il lord Cancelliere e la figlia essendosi,
finita la colezione, ritirati per accingersi
alla partenza, il sere di Ravenswood profittò
dell'istante per ordinare le sue cose a
fine di potere allontanarsi, un giorno o due,
da Wolfcrag; e a tal uopo, dovendo indispensabilmente
mettere a parte di questa
sua intenzione il fido servo Caleb, lo trovò
alla credenza, inteso a calcolare quanto
tempo gli avanzi della mensa del dì innanzi
e della colezione successiva basterebbero,
usandone con economia, a mantenere la
tavola del suo padrone. „ Fortunatamente,
ei dicea, non si fa un idolo del suo ventre,
e per grazia speciale di domeneddio non
abbiamo più qui quel Bucklaw, che s'inghiottirebbe
in un pasto un cavallo colla
sua sella. Già, per la colezione, il sere di
<span class="pagenum"><a id="Page_116"></a>[116]</span>
Ravenswood è come Caleb; non è difficile
da contentare. Un poco di crescione, o di
porcellana, un pezzetto di pan di vena, è
quanto ci basta. Pel desinare poi, facciamo
i conti; delle due anitre non resta che
un carcame; un po' secco veramente..... ma
non importa; è buono per oggi. Sì, sì, per
oggi va bene. Domani, questa coscia d'oca...... „
</p>

<p>
Lo interruppe in mezzo ai suoi calcoli il
sere di Ravenswood, che gli partecipò, non
senza esitare alquanto, il formato divisamento
di accompagnare il lord Cancelliere
al castello di Ravenswood, e di passare colà
uno o due giorni.
</p>

<p>
„ Oh! la misericordia divina non lo permetta! „
esclamò il vecchio, divenuto più
bianco della tovaglia su di cui fu imbandita
la mensa, e ch'egli stava allor ripiegando.
</p>

<p>
„ E perchè, Caleb? gli chiese il padrone.
Perchè la misericordia di Dio dovrebbe,
stando ai vostri desiderj, impedirmi
di restituire al lord Asthon la visita ch'egli
mi ha fatta? „
</p>

<p>
„ Ah, sig. Edgardo! Io non sono che un
servitore, e mi sta male l'entrar nei fatti
de' miei padroni. Pur son vecchio servitore.
Ho servito vostro padre, e l'avolo vostro.
Ho veduto anche lord Randal, vostro bisavolo.
É vero; allora io non era che un
fanciullo...... „
</p>

<p>
<span class="pagenum"><a id="Page_117"></a>[117]</span>
„ Ma qual correlazione tutto ciò ha con
una visita di civiltà che voglio rendere ad
un vicino? „
</p>

<p>
„ Qual correlazione tutto ciò ha? signor
Edgardo, e me lo domandate? La vostra
coscienza non vi dice, che il figlio di vostro
padre non dee visitare vicini di questa fatta?
Dove andrebbe a stare l'onor della famiglia?
Oh! se lord Asthon arrivasse ad intendere
la ragione, se vi restituisse quello
che vi appartiene, se voi vi degnaste in
appresso di onorare la sua famiglia imparentandovi
seco.... allora tanto! non parlerei;
perchè quella giovinetta è molto amabile,
molto gentile. Ma finchè non si verifichino
tutti questi <i>se</i>, dovete mantenere
il vostro posto. Conosco quella gente, e anzi,
sappiatelo, vi farete stimare di più. „
</p>

<p>
Feriva giusto Caleb, e se ne accorgea
Ravenswood, ma non volendo convenirne,
volse in ischerzo la cosa. „ Voi correte più
che non faccio io, mio caro Caleb. Mi cercate
una moglie in quella casa, dove non
vorreste che andassi a fare una visita. Ma
che cosa avete? Siete pallido come la morte! „
</p>

<p>
„ Se ve ne dicessi il motivo!.... Ma no,
no, non voglio dirvelo. Vi burlereste di me.
Eppure Tommaso Rhymer non ha mai detto
bugie; non son mai andate in fallo le sue
predizioni, e ne ha profferita una sulla vostra
famiglia, che mi fa tremare, se voi
andate al castello di Ravenswood. Oimè!
<span class="pagenum"><a id="Page_118"></a>[118]</span>
dovrei essere venuto sì vecchio per vederla
compiuta? „
</p>

<p>
„ E quale è dunque la terribile predizione,
o Caleb? „ Chiese Edgardo, sollecito di
calmare gli spaventi del suo fido servo.
</p>

<p>
„ Non ho mai recitati questi versi ad anima
vivente, nemmeno a Misia. Gli imparai
da un vecchio prete, stato confessore
del vostro bisavolo, in tempo che la famiglia
era cattolica. Oh quante volte ho ripetute
da me quelle misteriose parole! Chi mi
avrebbe detto questa mattina che dovrebbero
tornarmi oggi all'immaginazione? „
</p>

<p>
„ Lasciamo andare le sciocchezze, Caleb!
esclamò con tuono d'impazienza il padrone.
Ditemi subito questi versi. Voglio saperli. „
</p>

<p>
Caleb, non osando resistere, alzò gli occhi
e le mani al cielo, e fatteglisi cadaveriche
le guance, recitò con voce tremebonda
la fatai profezia.
</p>

<div class="poem">
<p>„ Quando andrà di Malisio l'ultimo discendente,</p>
<p>Entro al castel che porta il nome di sua gente,</p>
<p>Gli fia sposa un cadavere; il Kelpy<a class="tag" id="tag5" href="#note5">[5]</a> darà stanza</p>
<p>Al suo corsier; poi nulla dei Ravenswood avanza „</p>
</div>

<p>
„ É ben cosa certa, Caleb, soggiunse ridendo
il sere di Ravenswood, che dopo l'ultimo
discendente di Malisio, cioè dopo l'ultimo
<span class="pagenum"><a id="Page_119"></a>[119]</span>
Ravenswood, non avanzerà più nulla
dei Ravenswood sulla terra. Quanto poi al
Kelpy, non si chiamavano così una volta le
sabbie mobili che tengono la lunghezza della
spiaggia tra Wolfcrag e Wolfhope? Finora,
per quanto so, non vi sono ancora state fabbricate
scuderie, nè uomo di giudizio penserà
mai a farvi alloggiare il suo cavallo. „
</p>

<p>
„ Non vi studiate a spiegare la profezia,
sig. Edgardo. Dio non voglia che ne
dobbiamo mai conoscere il significato. Fate a
mio modo; rimanete in casa vostra, e lasciate
che gli stranieri vadano a casa loro.
Già per essi abbiamo fatto abbastanza, e il
farne di più sarebbe operare contro l'onore
della famiglia. „
</p>

<p>
„ Vi ringrazio tanto de' vostri suggerimenti,
Caleb; ma in somma, io non vado
al castello di Ravenswood per cercare una
sposa, nè viva, nè fatta cadavere; e quanto
al mio cavallo, procurerò di cercargli
una stalla migliore che non sarebbe il Kelpy.
Vi dirò poi anche, che non mi sono mai
messo al rischio di camminare per quelle
sabbie dopo che una pattuglia di dragoni
inglesi, dieci anni sono, vi rimase inghiottita.
Mi ricordo che mio padre ed io stavamo
dall'alto della torre contemplando
quegl'infelici, mentre lottavano colla marea,
che venia loro addosso, e li trascinò
seco prima che potesse arrivar gente a soccorrerli. „
</p>

<p>
<span class="pagenum"><a id="Page_120"></a>[120]</span>
„ Soggiacquero alla sorte che si meritavano
i malandrini! Che bisogno aveano costoro
di venire a fare l'onorato mestiere
della spia sulle nostre coste, e di guastare i
fatti di qualche galantuomo, che avesse voluto
portarsi a casa un bariletto di acquavite?
Quante volte m'è venuta voglia di scaricare
sopra alcuni di questi perturbatori dei
negozj degli altri quella vecchia colubrina
che stava allora sulla torricella del mezzogiorno!
e se nol feci, fu per paura che lo
scoppio me la mandassi in pezzi. „
</p>

<p>
Intantochè Caleb s'infervorava vie più
nel maledire i soldati inglesi che faceano
guerra ai contrabbandieri, il suo padrone
colse un tal destro per sottrarsi a nuove
rimostranze, e corse a raggiungere gli ospiti.
Tutto era pronto per la loro partenza, e,
Lockard avendo già sellati i cavalli, si accingeano
a mettersi in viaggio.
</p>

<p>
Caleb, dopo avere, non senza fatica, aperti
i due battitoi del portone, teneasi ritto
ritto da un lato, e studiava, col suo contegno
dignitoso e rispettoso ad un tempo,
di far dimenticare che non si vedeano al
punto di quell'uscita nè portinaio, nè guardie,
nè servitori in livrea.
</p>

<p>
Il Cancelliere contraccambiò in cortese
atto il profondo saluto, si sbassò sul cavallo,
facendo scorrere fra le mani del maggiordomo
il donativo che anche a quei tempi
ogni ospite lasciava in partendo ai servi
<span class="pagenum"><a id="Page_121"></a>[121]</span>
della casa, entro cui aveva avuto ricetto.
Lucia colla sua ordinaria soavità sorrise al
vegliardo, e nel salutarlo, gli lasciò ella
pure una mancia, nella quale liberalità pose
tanta grazia, e d'accenti sì gentili l'accompagnò,
che avrebbesi conciliato interamente
l'animo di Caleb, se troppo esso non
fosse stato preoccupato dalla profezia di
Tommaso Rhymer, e dall'idea delle offese
che dagli Asthon ricevute avevano i Ravenswood.
Che che ne sia, avrebbe esclamato
volentieri quelle parole del Duca nella
commedia inglese: <i>Come vorrete voi</i>.
</p>

<div class="poem">
<p>„ Ben meglio trovereste le strade del mio core,</p>
<p>„ Se aveste avuto vita da un altro genitore. „</p>
</div>

<p>
Ravenswood a fianco di Lucia, e tenendole
la briglia del cavallo, dissipava i timori
che in paurosa donzella eccitar potea
quel sentier discosceso ed angusto per cui
scendevasi dal castello, allorchè udì fortissime
grida che per richiamarlo addietro
mandava Caleb. Pensò Edgardo che le persone
di quella brigata lo potessero tacciare
di stravaganza, se non si fermava un istante
per sapere qual cosa volesse dirgli con
tanta premura il suo servo; onde, non senza
maledirne questo zelo fuor di proposito,
tornò verso la porta della torre, lasciando
che Lockard adempiesse in sua vece un ufizio,
cui tanto a contraggenio si sottraeva.
</p>

<p>
Non col tuono della mansuetudine, ognuno
sel crede, chiese a Caleb ragione di questa
<span class="pagenum"><a id="Page_122"></a>[122]</span>
nuova fantasia. „ Zitto, padrone, zitto!
gli rispondeva con sommessa voce il buon
vecchio; non ho a dirvi che una parola;
ma io non poteva farlo alla presenza di tutta
quella gente. Eccovi tre buone monete di
oro (e così dicendo gli mettea nella mano
il donativo ricevuto dai forestieri) prendetele;
laggiù avrete bisogno di danaro. Zitto,
per amor di Dio! (vedendo il labbro
del padrone schiudersi ad un vigoroso rifiuto).
Non facciamo sapere queste cose a
nessuno. Ha da esser così! Abbiate solamente
cura di cambiare le monete al primo paese
dove arrivate. Son nuove, e ci sarà forse
da guadagnare un po' d'aggio. „
</p>

<p>
„ Voi vi siete dimenticato, Caleb, (gli
disse il padrone costringendolo a forza a ripigliare
il suo danaro) che la mia borsa è
tuttavia bastantemente provveduta. Tieni
per te le tue monete, buon vecchio, e lasciami
partire. Ti assicuro, che non mi
manca danaro. Poi, lo sai bene, tu possedi
l'arte di aggiustare sì bene le cose, che
non siamo mai obbligati a spendere nulla,
o quasi nulla. „
</p>

<p>
„ Dunque serviranno per un'altra occorrenza.
Ma siete poi ben sicuro di avere abbastanza
danaro? Perchè, per l'onore della
famiglia, vi converrà usare qualche cortesia
ai servi di casa Asthon, quando ve ne
andrete: poi, bisogna bene che vi mostriate
in danaro, se qualcuno vi dice: <i>Sere di
<span class="pagenum"><a id="Page_123"></a>[123]</span>
Ravenswood, scommetto una moneta d'oro...</i>
(Ognuno immagina l'impazienza di Edgardo,
ma Caleb gli tenea la briglia del cavallo).
Allora, fuori la vostra borsa; così
fate vedere che potreste tenere la posta;
badate solo a non andare d'accordo sulle
condizioni della scommessa; indi rimettete
il vostro danaro in iscarsella. „
</p>

<p>
„ Assolutamente non ne posso più. Caleb,
ti dico! voglio partire. „
</p>

<p>
„ E voi partirete dunque? (qui Caleb fece
una rapida transizione dal genere didattico
al patetico), e voi partirete dopo quanto
vi ho detto e della profezia, e della sposa
cadavere, e del Kelpy? Ebbene! (soggiunse
sospirando, e lasciando finalmente
la briglia del cavallo). Già non si può impedire
ad un uomo libero di fare la sua
volontà. Badate ad una cosa sola, ve ne
supplico, signor Edgardo; se andate a caccia,
o a diporto nel parco, non istate a
bever acqua alla fontana della Sirena, sapete!...
Ma a chi parlo io? Mi è volato via.
Ve' come le corre appresso di gran galoppo!
Pare una freccia scoccata da un braccio vigoroso,
com'era il mio cinquant'anni fa.
Mio Dio, mio Dio! Che cosa sta mai per
divenire dei Ravenswood? „
</p>

<p>
Il vecchio maggiordomo seguì cogli occhi
il padrone, tutto quel tempo che gli riuscì
di discernerlo. „ Le è già a fianco. Sì,
ne ha già presa la briglia del cavallo. Ho
<span class="pagenum"><a id="Page_124"></a>[124]</span>
letto in un libro santo: <i>Da ciò capirete che
la donna ha dominio su tutti gli uomini</i>; dice
pur bene quel libro! Senza quella donna
là, si potea sperare che la nostra rovina non
fosse compiuta. „
</p>

<p>
Poichè i viaggiatori si furono dileguati affatto
ai suoi sguardi, coll'animo ingombro
di presagi tutti sinistri, Caleb tornò alla
torre per riprendere ivi il corso delle sue
consuete faccende.
</p>

<p>
Intanto quelli continuavano lietamente il
loro cammino. Il sere di Ravenswood, non
era di tal indole, che avendo preso una volta
un partito, si lasciasse condurre da spirito
di perplessità a barcollare nelle fatte
risoluzioni; si abbandonò quindi liberamente
alla gioia, che gli procedea dal trovarsi
in compagnia di miss Asthon; e nel farle
premurosamente la sua corte, mettea una
galanteria che sapeva di gaiezza, fin quanto
però questo sentimento col suo carattere e
collo stato di sua famiglia potea conciliarsi.
Il lord Cancelliere, per parte sua, era rimasto
soddisfatto, e persino maravigliato
dell'aggiustatezza delle osservazioni di questo
giovine, e del profitto non ordinario che
dimostrava avere tratto dai proprj studj.
Sopra l'altre prerogative, ne apprezzava
nel medesimo una, che non era certamente
quella del nostro lord, un animo fermo e
risoluto, che non dava adito nè a pusillanimità,
nè a timore. Ser Guglielmo dunque
<span class="pagenum"><a id="Page_125"></a>[125]</span>
applaudiva segretamente se stesso di aver
condotta a termine la sua riconciliazione
con un nemico sì formidabile, e s'allegrava
anticipatamente in pensando al grado di altezza,
cui potrebbe salire il suo giovine
compagno di viaggio, se mai l'aura del favor
di Corte gli spirasse a seconda.
</p>

<p>
„ In fine poi, che cosa può ella augurarsi
di meglio? (diceva a se stesso, la sua mente
portandosi sugli ostacoli che lady Asthon
avrebbe molto naturalmente opposti ad un
contratto di nozze, al quale il lord Cancelliere
propendea in tutti quei momenti che
non pensava alla povertà attuale del sere di
Ravenswood). Che cosa può augurarsi di
meglio una donna nel maritare sua figlia?
S'impedirebbe una revisione, niente da desiderarsi,
della mia causa coi Ravenswood;
ci assicureremmo un genero nobile, valoroso,
dotato di grande ingegno, congiunto di sangue
a molti potenti personaggi, sicuro di
condurre la sua barca in porto, venga il
vento da una banda, o dall'altra; e di più,
egli è forte appunto da que' lati, dove noi
siamo deboli; non c'è' che dire, dai lati
della nobiltà e del coraggio. Certamente,
una donna ragionevole non ci penserebbe
sopra. Una donna ragionevole, no; ma oh
dio!...... (E qui interruppe un istante i suoi
ragionamenti perchè non potea dissimulare
a se medesimo, che lady Asthon, non era
sempre ragionevole, nel senso almeno che
<span class="pagenum"><a id="Page_126"></a>[126]</span>
si debba attribuire a tale vocabolo). Per
altro, continuava, preferire un qualche gentiluomo
campagnuolo ad un giovine nobilissimo
di natali, come d'animo; trascurare
di assicurarsi il tranquillo possedimento del
castello e della maggior parte dei dominj di
Ravenswood con un accomodamento sì facile,
sarebbe un atto di vera pazzia. „
</p>

<p>
Stava assorto in tali meditazioni questo
veterano della politica, quando giunsero al
castello di lord Littlebrain, ove la brigata
era rimasta d'accordo di pranzare e riposarsi
nel medesimo tempo, per rimettersi
indi in cammino.
</p>

<p>
Vennero ivi ricevuti con distinta cortesia
dalla padrona del luogo. Particolarmente lord
Littlebrain ritornato la sera dopo il temporale,
usò un'accoglienza la più lusinghiera al sere
di Ravenswood. Il ridetto lord, innalzato
da poco tempo alla dignità di Pari di Scozia,
era giunto a quest'apice per due vie; l'una
procacciarsi un credito d'uomo eloquente a
furia di luoghi oratorj, triti e ritriti, de' quali
ogni suo discorso infiorava; l'altra si fu osservare
con uno studio indefesso lo stato del
barometro politico, e consultare il vento,
cercando costantemente di prestar servigi a
coloro, che servigi gli potevano restituire.
Trovandosi alquanto impacciato sotto quella
nuova grandezza, e durando fatica a sostenere
un peso al quale accostumato non era,
corteggiava assiduamente tutti coloro che,
<span class="pagenum"><a id="Page_127"></a>[127]</span>
nati in più alta sfera di lui, consentivano a
restringere il volo per dargli campo a raggiugnerli.
Ora le straordinarie compitezze
usate da questo lord, e dalla moglie di esso,
al sere di Ravenswood, gli furono una nuova
raccomandazione agli occhi del lord Cancelliere,
il quale, comunque tenesse in bassa
stima, anzichè no, le doti intellettuali
di lord Littlebrain, lo avea però in ottimo
concetto, quanto alla sapienza di discernere
aggiustatamente in ciascheduno quei meriti
che al suo interesse si riferivano.
</p>

<p>
„ Vorrei, pensava, che lady Asthon, fosse
presente a questo ricevimento. Non v'è
il più abile di Littlebrain per distinguere
nel pane la parte ammollata dal burro. Fa
la sua corte al sere di Ravenswood, come
la farebbe un mendicante affamato ad un
cuoco. É da credersi che egli pur sappia le
pratiche del marchese di Athol per cambiare
l'amministrazione. E sua moglie... sua moglie
gli mette innanzi le sue quattro figlie,
che son così goffe, così prive di grazia, quasi
con dirgli. — Guardate e scegliete. — Ma
non sono da paragonarsi con Lucia più che
una civetta con un cigno; oh! possono cercarsi
altri avventori con quelle loro nere,
ispide sopracciglia. „
</p>

<p>
Terminato il pranzo, i nostri viaggiatori,
cui rimanea ancora la maggior parte di cammino
da farsi, si congedarono dalla famiglia
Littlebrain, e poichè il lord Cancelliere
<span class="pagenum"><a id="Page_128"></a>[128]</span>
e il sere di Ravenswood, ebbero bevuto,
ciò che chiamasi nella Scozia il <i>doch au
dorroch</i> (il bicchier della staffa) la cavalcata
riprese il suo viaggio.
</p>

<p>
Incominciava a cadere la notte, allorchè
si trovarono nel lungo viale fiancheggiato da
vecchi olmi che conducea in dirittura rimpetto
al castello di Ravenswood. Le foglie
di questi alberi, agitate dal vento della sera,
parea sospirassero di compassione all'aspetto
dell'erede de' loro antichi signori, che passava
sotto que' rezzi, compagno e quasi seguace
del novello padrone. Un segreto pressochè
simile gravava il cuore di Ravenswood.
Divenuto a gradi a gradi più taciturno, si
trovò, senza avvedersene, dietro a Lucia,
a fianco della quale avea sempre fino allor
camminato. Benchè i tempi che gli tornavano
a mente fossero stati per lui quelli della
fanciullezza, si ricordava ancora del giorno,
quando alla stessa ora, avea seguito il proprio
padre che abbandonava, per non ritornarvi
più mai, il castello donde traeva il
titolo e il nome. Il fronte dell'antico edifizio,
verso di cui rammentava d'essersi vôlto
più fiate nell'atto di dipartirsene, era in
quella notte oscuro, nero al pari d'una gramaglia;
in quel momento sfavillava di lumi,
gli uni stazionarj a guisa di stelle fisse; gli
altri erranti come pianeti, e splendenti successivamente
di finestra in finestra, additavano
gli apparecchi che si facevano per ricevere
<span class="pagenum"><a id="Page_129"></a>[129]</span>
il signor del castello, l'arrivo del
quale era già stato annunziato da Lockard,
che avea preceduta quella brigata; antitesi
che produsse un senso molestissimo nel cuore
di Edgardo, e vi risvegliò alcuna di quelle
idee che nodriva poc'anzi verso il nuovo
proprietario del dominio de' suoi antenati;
laonde una severa gravità vedeasi dipinta
nella sua fisonomia, allorchè sceso da cavallo,
si trovò nel vestibolo della casa de' suoi maggiori,
in mezzo al numeroso corteggio dei
servi di colui che ne avea scacciato suo padre.
</p>

<p>
Ser Guglielmo Asthon gli si volse per dirgli,
con quella cordialità che doveva essere
l'effetto de' nuovi lor vincoli, esser egli il
ben venuto al castello di Ravenswood; ma
accortosi delle idee che gl'ingombravano la
mente, si limitò a fargli un profondo saluto,
dando così a divedere con qual dilicato riguardo
ei sapesse calcolare il genere di passioni
che in quel momento premeano il cuore
del giovine illustre cui dava ricetto. Due
servi, portando superbi candelieri d'argento,
introdussero la compagnia in un salone che
Ravenswood credè riconoscere, ad onta di
copiosi abbellimenti che annunziavano la
straordinaria opulenza degli abitanti attuali.
La vecchia tappezzeria che, ai giorni del
padre di Ravenswood, copriva quelle pareti,
e in diverse parti rattoppata in modo che
non se ne scorgesse più il primitivo tessuto,
avea dato luogo ad un elegantissima intarsiatura,
<span class="pagenum"><a id="Page_130"></a>[130]</span>
le cui scolte assicelle rappresentavano
ghirlande di fiori ed augelli, nell'opera
dei quali lo scarpello avea sì bene imitata
la natura, che parea battessero le ali, e
le canne della gola gonfiassero al canto. Invece
de' ritratti di famiglia e d'alcuni trofei
d'armi, vedeansi i ritratti in piede
del re Guglielmo e della regina Maria, di
ser Tommaso Hope, e di lord Stair, celebri
giureconsulti scozzesi. Vi erano parimente
le immagini del padre e della madre
del lord Cancelliere. Avea costei una fisonomia
arcigna, increscevole, e di donna che
vuol fare la contegnosa, con una mantellina
nera sulle spalle, coperto il capo d'una
cuffia, il cui rostro le venia serrato al fronte;
e teneva in mano un libro di devozione.
Il primo sotto un berrettino di seta nera alla
ginevrina, aderente al suo capo come se
fosse stato raso, mostrava una vera faccia
di puritano, ove tutte le meschinità dell'orgoglio
leggevansi, e terminata da una
barba rossa tagliata in punta; dal quale
insieme di cose componevasi una fisonomia,
nella cui espressione parea lottassero
insieme l'ipocrisia, l'avarizia e la malvagità.
</p>

<p>
„ E per far posto a costoro, pensò Ravenswood,
i miei maggiori sono stati scacciati
dai luoghi che occupavano da sì lungo
tempo sulle pareti fabbricate da lor medesimi? „
Guardò quelle immagini un'altra
volta, e più le contemplava, si facea
<span class="pagenum"><a id="Page_131"></a>[131]</span>
men forte nella sua immaginazione la ricordanza
di Lucia Asthon, non entrata col
padre suo in quella sala. Vi si vedeano parimente
varie <i>buffonerie olandesi</i>, che così
chiamavansi allora i quadri, di Van-Ostade
e di Téniers, e un pezzo assai buono di
scuola italiana.
</p>

<p>
Ma gli oggetti che più ferivano la vista,
e scorgeansi accuratamente collocati sotto il
punto di luce più favorevole, erano due
grandi ritratti in piede, di statura naturale,
e fregiati di magnifiche cornici, i quali
rappresentavano, l'uno il lord Cancelliere
in grande abito di cerimonia, l'altro la sua
nobile sposa ammantata di ermellino e di
seta, altera bellezza, i cui lineamenti respiravano
l'orgoglio dei Douglas da cui traeva
la origine. La verità avea trionfato dell'arte
del pittore, il quale nell'animar la
tela non era riuscito ad imprimere nel volto
dell'effigiato Cancelliere quella sicurezza
che deriva dal pieno godimento dell'autorità
legittima, solita a godersi da un padrone
in sua casa; talchè al primo veder
quel ritratto, era facile il giudicare che, a
dispetto della sua corpulenza e dei suoi ricami
d'oro, nella casa Asthon il marito
vestiva gonnella. Ricchissimi tappeti coprivano
il pavimento di quella pomposissima
sala; due grandi fuochi che splendevano ai
due cammini, e dieci ventole d'argento
mandando a ripercotersi, negli specchi di
<span class="pagenum"><a id="Page_132"></a>[132]</span>
cui andavano guernite, la luce delle candele
che sostenevano, illuminavano quel
luogo, come il sole in pieno meriggio.
</p>

<p>
„ Il sere di Ravenswood, vorrebbe accettare
qualche reficiamento? „ Gli chiese ser
Guglielmo Asthon che il silenzio incominciava
ad imbarazzare.
</p>

<p>
Non ottenne veruna risposta, perchè Ravenswood
stava sì intento ad esaminare le
moltiplici variazioni accadute in quel luogo,
che delle parole del lord Cancelliere
non s'era avveduto. Ma questi avendogli
reiterate le medesime offerte, e aggiunto
che non tarderebbe ad essere imbandita la
cena, Edgardo uscì di quello stato di estasi,
e vide che si esponeva ad una comparsa
ridicola, o che per lo meno mostrava
troppa debolezza, lasciandosi avvilire dalle
circostanze in mezzo a cui si trovava. Fatto
quindi uno sforzo sopra se stesso per entrare
in colloquio con ser Guglielmo, studiò
di assumere un tuono disinvolto quanto
il potea.
</p>

<p>
„ Non vi maraviglierete, ser Guglielmo,
gli disse, se esamino con tanta attenzione
i cambiamenti che avete fatti in questa sala.
Ai tempi di mio padre, quando le nostre
sventure lo costrinsero a vivere nel ritiro,
qui per solito abitava sol io; e questa era
la mia sala di ricreazione, quando le giornate
piovose non mi permettevano di diportarmi
nel parco. Nell'angolo a sinistra, io
<span class="pagenum"><a id="Page_133"></a>[133]</span>
m'era fatta una piccola bottega di falegname
con alcuni stromenti che il buon vecchio
Caleb mi aveva procurati, e de' quali
m'insegnava a servirmi. A destra io sospendea
la mia lenza, le mie reti, l'arco e le
frecce. „
</p>

<p>
„ Ho un figlio affatto giovinetto che ha
le stesse passioni (disse il lord Cancelliere,
premuroso di cambiar soggetto al colloquio).
Egli non istà bene, che quando è nel parco
cacciando o pescando. (In questa sonò il campanello).
Mandatemi Enrico; già sarà attaccato
al grembiule di sua sorella; sappiatelo,
sere di Ravenswood, questa giovinetta
è il tesoro di tutta la famiglia. „
</p>

<p>
Tale allusione a Lucia, benchè fatta con
arte, non valse a distogliere dal corso delle
sue idee il sere di Ravenswood.
</p>

<p>
„ Noi fummo costretti, egli continuava,
a lasciare in questo appartamento alcuni
ritratti di famiglia, e trofei di cavalleria.
Ardirei chiedervi che cosa ne sia accaduto? „
</p>

<p>
„ Questo appartamento, rispose titubando
il lord Cancelliere, è stato restaurato mentre
eravamo lontani, e sapete che <i>cedant
arma togae</i> è la massima de' giureconsulti.
Ho paura che sia stata troppo letteralmente
seguita; però spero.... son certo d'aver dato
ordine.... Sicuramente, se ne è avuta
cura. Posso sperare che quando gli avremo
ritrovati, vorrete accettarli, come un omaggio
di espiazione per averli traslocati? „
</p>

<p>
<span class="pagenum"><a id="Page_134"></a>[134]</span>
Edgardo gli rispose con un inchino rigido
e contegnoso, e, tenendo le braccia incrocicchiate
sul petto, continuò ad esaminare
la sala.
</p>

<p>
Enrico, fanciullo viziato, di circa quindici
anni, entrò allor saltellando ed esclamando:
„ Vedi, papà, come quest'oggi è scompiacente
mia sorella! ella non vuol venir meco abbasso
nella scuderia per vedere il bel puledro che
Bob Wilson mi ha condotto da Galoway. „
</p>

<p>
„ Hai avuto torto nel farle simile inchiesta.
Il luogo d'una nobil donzella non debb'essere
la scuderia, nè il suo corteggio i
palafrenieri. „
</p>

<p>
„ Ah, ho capito! Sei scompiacente anche
tu; ma pazienza! Quando tornerà la mamma,
vi dirà il fatto suo all'una e all'altro. „
</p>

<p>
„ Taci là, impertinentuccio! Dov'è il
sig. maestro? „
</p>

<p>
„ É andato a nozze a Dunbar. „
</p>

<p>
„ Oh! gli son bene obbligato della sua attenzione.
E chi ha avuto cura di te nella
mia lontananza? „
</p>

<p>
„ Normanno, Bob Wilson...... e io medesimo. „
</p>

<p>
„ Un boscaiuolo! Un palafreniere! Va
benissimo! Ottimi precettori per un giovine
avvocato! Già tu non imparerai in tua vita
che le leggi sulla caccia, e contro i cacciatori
di contrabbando. „
</p>

<p>
„ A proposito di caccia! Normanno ha
ammazzato ieri una damma. Ma Lucia mi
<span class="pagenum"><a id="Page_135"></a>[135]</span>
ha detto che voi altri colla muta di lord
Littlebrain avete atterrato un cervo di tre
anni. É egli vero? „
</p>

<p>
„ In verità, mi sarebbe impossibile dirti
se ne avesse tre, o sei. Però, ecco qui
uno, aggiunse additandogli Edgardo, che
ti potrà, meglio di me, parlare di cose
spettanti alla caccia. Va a salutarlo, e a
far conoscenza con lui. É il sere di Ravenswood. „
</p>

<p>
Mentre il padre e il figlio teneano tali
discorsi vicino al fuoco, Edgardo, colle spalle
volte ad essi, esaminava un de' quadri che
sospesi stavano nel salone. Enrico corse a
lui, e tirandolo per la falda dell'abito colla
libertà di un fanciullo mal avvezzato:
„ Signore, signore, esclamò; ditemi dunque
voi s'era un cervo di tre anni. „ Ma appena
Ravenswood si fu vôlto in modo che
Enrico lo vedesse in faccia, un improvviso
smarrimento apparve nella fisonomia del giovinetto.
Ammutolì, fece alcuni passi addietro,
e guardò Edgardo con un'aria di sorpresa
e di paura, che avea sbandito dai
suoi lineamenti tutta la vivacità solita a
rallegrarli.
</p>

<p>
„ Accostatevi, sig. Enrico, gli disse il
sere di Ravenswood, mi farò un piacere di
rispondere a tutte le vostre interrogazioni. „
</p>

<p>
„ Che cosa hai dunque, Enrico?; gli
chiese suo padre. Per ordinario, tu non sei
nè così timido, nè così selvaggio. „
</p>

<p>
<span class="pagenum"><a id="Page_136"></a>[136]</span>
Ma tutto fu inutile. Dopo aver ben considerato
Edgardo, Enrico descrisse attorno
di lui un semicircolo per allontanarsene, e
camminando con cautela, senza partir gli
occhi da esso, andò a raggiugner suo padre,
stringendosegli addosso, come per mettersi
sotto la sua salvaguardia. Ravenswood,
non curandosi di ascoltare la discussione
che stava per incominciare tra padre e figlio,
si volse nuovamente al quadro, continuando
ad esaminarlo, nè badando ai loro
discorsi, che a mezza voce erano fatti.
</p>

<p>
„ Perchè non voler parlare col sere di
Ravenswood, capo sventato che sei? „
</p>

<p>
„ Perchè mi fa paura. „
</p>

<p>
„ Paura! Ripetè più piano il padre, dando
nel gomito al fanciullo. E che cosa ha
di così spaventoso? „
</p>

<p>
„ Rassomiglia al ritratto di ser Malisio
Ravenswood? „
</p>

<p>
„ Che ritratto, imbecille? Io credeva che
tu fossi uno spensierato, ma temo ora che
tu sia soltanto un idiota. „
</p>

<p>
„ Il ritratto di ser Malisio Ravenswood,
vi ripeto! si direbbe che fosse la figura di
ser Malisio staccata dalla sua tela. Io l'ho
veduto spesso, per conoscerlo, quel ritratto.
Sta nella stanza rustica terrena ove le contadine
fanno il bucato. (E qui sempre più
il lord Cancelliere urtava il gomito del fanciullo,
perchè parlasse sotto voce). La sola
differenza fra lor due è, che il ritratto ha
<span class="pagenum"><a id="Page_137"></a>[137]</span>
un'armadura, una barba, i mustacchi, e
non so qual cosa intorno al collo invece di
cravatta. „
</p>

<p>
„ Infine poi, qual maraviglia che il sig.
Edgardo somigli ad uno de' suoi maggiori? „
</p>

<p>
„ Nessuna maraviglia. Ma se viene qui
per cacciarne via dal castello, se ha con
lui venti uomini immascherati, se grida di
improvviso con una terribile voce: <i>aspetto
il momento</i>, se vi uccide, come ser Malisio
uccise l'antico usurpatore del castello!.... „
</p>

<p>
„ Sciocchezze! fanfaluche! „ Soggiunse
il lord Cancelliere, che per vero dire, non
avea troppo gusto nell'udirsi ricordare sì
fatta storiella. Per buona sorte, Lockard venne
ad avvertire che la cena era imbandita,
e così ebbe fine un tal dialogo.
</p>

<p>
Nel medesimo tempo, entrò per un'altra
porta Lucia, che avea cambiato di abito dopo
il suo arrivo. I vezzosi lineamenti della
donzella, non velati che da lunghe trecce
di bei capelli biondi, quelle forme di silfide
coperte d'una veste di seta azzurrina,
la grazia incantatrice, l'attraente sorriso,
fecero sparire con una prestezza, di cui lo
stesso Edgardo maravigliò, tutte le tetre idee
che ne aveano ingombrata l'immaginazione
dopo l'arrivo entro il castello. Non mai sazio
di contemplarla, non potea trovare in essa
veruna traccia di somiglianza, nè col puritano
dalla barba nera, nè colla moglie di
esso dalla fisonomia dispettosa, nè coll'aspetto
<span class="pagenum"><a id="Page_138"></a>[138]</span>
di doppiezza che leggeasi in volto al Cancelliere,
nè colla superba fisonomia di lady
Asthon. Lucia gli sembrava un angelo sceso
dal cielo, che nulla avesse di comune coi
semplici mortali fra cui degnavasi di abitare;
tanta è la possanza della bellezza sull'immaginazione
d'un giovine innamorato
ed entusiastico!
</p>
</div>

<div class="chapter">
<p>
<span class="pagenum"><a id="Page_139"></a>[139]</span>
</p>

<h2><a id="capIX"></a>
CAPITOLO IX.
</h2>

<div class="poem">
<p>„ Amari giorni e pieni di periglio</p>
<p class="i2">  „ D'uom che del padre vïolò il decreto</p>
<p class="i2">  „ Sian pena! E tremi l'altro, se consiglio</p>
<p class="i2">  „ Non dier ragion, natura al suo divieto.</p>
<p class="i2">  „ Perde suo dritto, nè d'avere un figlio</p>
<p class="i2">  „ Merita, obbedïente e mansüeto,</p>
<p class="i2">  „ Chi gl'impone abbiurar con fera legge</p>
<p class="i2">  „ Söave amor che la virtù protegge. „</p>
<p class="i8"><i>Il porco che ha perduta la sua perla.</i></p>
</div>

<p>
Tanto era notabile per la profusione che
vi regnava la mensa imbandita nel castello
di Ravenswood, quanto per una mal celata
penuria il fu quella della torre di Wolfcrag.
Tal differenza avrà forse inspirato qualche
segreto sentimento di orgoglio al lord Cancelliere,
ma certamente ebbe tutta l'accortezza
opportuna a non lasciarlo discernere.
Al contrario, mostrava di ricordarsi con piacere
della mensa ch'ei chiamava da uom
celibe, apprestata con tanta cordiale cura
dal buon Balderston, e di vedere quasi con
disgusto l'inutile prodigalità di cui si sfoggiava
alla propria tavola.
</p>

<p>
„ Noi viviamo così, dicea, perchè gli
altri fanno altrettanto; ma io sono stato avvezzo
ad una certa sobrietà, alla tavola frugale
di mio padre, e anche adesso mi vado
<span class="pagenum"><a id="Page_140"></a>[140]</span>
augurando talvolta la mia spalla di castrato,
e il mio <i>pudding</i> di farina di vena; ma i
riguardi che si debbono ad una moglie, ad
una famiglia, non ci permettono sempre di
seguire le nostre particolari inclinazioni. „
</p>

<p>
Eravi un po' di esagerazione in questo discorso
ostentato, al quale il sere di Ravenswood,
si contentò di rispondere:
</p>

<p>
„ La differenza di grado.... cioè, la differenza
di fortuna, comanda talvolta un
sistema di viver differente. „
</p>

<p>
Questa osservazione, fatta in tuono alquanto
secco, pose fine ad ogni discorso su tal
particolare. Ed è inutile il dar conto ai nostri
leggitori sugli altri parlari che vennero
dopo. La sera fu trascorsa giocondamente,
ed anche con reciproca cordialità. Enrico,
dimenticando affatto le sue paure, s'era già
accordato per andare nel dì successivo alla
caccia del cervo, in compagnia dell'uomo,
nel quale dianzi avea veduto il mandatario
e la immagine vivente di ser Malisio di Ravenswood,
soprannomato il <i>Vendicatore</i>. Essendo
bellissima la giornata della domane,
la caccia fu piacevole quanto felice, seguìta
indi da un banchetto e da un premuroso
invito a Ravenswood di rimanere un giorno
ancor nel castello. Edgardo accettò, benchè
avesse risoluto di non dimorare ivi più lungamente;
ma ricordandosi di non avere da
tanto tempo veduta la vecchia Alisa, protetta
ab antico dalla sua famiglia, gli piacque parimente
<span class="pagenum"><a id="Page_141"></a>[141]</span>
cogliere questa circostanza per darle
una prova che si ricordava di lei.
</p>

<p>
La mattina pertanto dell'altro giorno essendo
stata assegnata a tal visita, Lucia fu
la guida che ser Guglielmo diede al suo
ospite per additargli il cammino. Certamente
Enrico gli accompagnò, il che toglieva
alla lor gita l'apparenza di un parlamento
amoroso da solo a solo. Ma tal fu in sostanza,
atteso le molte combinazioni che impedirono
il giovinetto Enrico di badare ai
suoi compagni nè poco nè assai. Ora un
corvo appollaiato sopra d'un albero era eccitamento
agli sforzi del fanciullo per farne
preda; ora col suo can levriere si metteva
ad inseguire un lepre che scorgea nella
pianura; altra volta si allontanò d'un
bel tratto per esaminare la tana d'un tasso;
per ultimo, scontratosi nel boscaiuolo, rimase
addietro per chiaccherare con lui.
</p>

<p>
Intanto il colloquio fra la sorella di esso
ed Edgardo prendeva un andamento assai
vivo, e quasi ai modi della famigliare intrinsichezza
era venuto. Ella non potè starsi
dal dimostrargli quanto avesse partecipato
al doloroso sentimento che dovea esser nato
in lui nel tornare a veder luoghi che avea
sì ben conosciuti, e che gli si mostravano
sotto un aspetto tanto diverso; e così parlandogli
diè a divedere una sì tenera compassione,
un affetto sì commovente, che
Ravenswood in quell'istante credè ricevere
<span class="pagenum"><a id="Page_142"></a>[142]</span>
ampio compenso d'ogni sofferta sventura.
Lasciò sfuggire alcuna parola per esprimere
a miss Asthon idee corrispondenti a quel che
allora sentiva, e miss Asthon, nell'ascoltarle
mostrò più confusione che dispiacere.
Se ella commise anche un'imprudenza nel
porgere a tal linguaggio l'orecchio, si può
ben perdonargliela; lo stato in cui l'avea
posta suo padre, sembrava una permissione
ad Edgardo di tenerle siffatti discorsi. Ella
fece nondimeno uno sforzo per volgere il
colloquio ad altri argomenti, e allora vi
riuscì; perchè il sere di Ravenswood, erasi,
per parte sua, innoltrato più di quanto ne
avrebbe avuto intenzione, e la sua coscienza
l'avea vivamente rampognato, fin quando
volse i primi detti, che d'amore sentivano,
alla figlia di ser Guglielmo Asthon.
</p>

<p>
Si avvicinavano intanto al tugurio della vecchia
Alisa, risarcito di recente; il che ne
rendea l'aspetto forse men pittoresco, ma
giovava ad una maggiore agiatezza di chi
vi abitava. La buona vecchia stava, giusta
il suo costume, seduta sopra il suo banco,
sotto il gran salice piangente, vicino alle
sue api, riscaldandosi ai raggi benefici del
sole di autunno, e godendo del piacer più
soave che gustar possano i vecchi e gl'infermi,
il riposo e la tranquillità.
</p>

<p>
Appena accortasi dell'arrivo degli stranieri,
volse il capo verso di essi: „ Conosco
il vostro calpestio, miss Asthon, le disse:
<span class="pagenum"><a id="Page_143"></a>[143]</span>
ma non è già il Lord vostro padre quegli
che v'accompagna. „
</p>

<p>
„ E come lo sapete voi, Alisa? Come è
possibile che il rumore del calpestio, all'aria
aperta, e sul terreno morbido, possa
farvi distinguere quali persone vengono a
ritrovarvi? „
</p>

<p>
„ La perdita degli occhi, mia cara fanciulla,
mi ha fatto guadagnare un orecchio
più fino, e ora per discernere certe cose,
mi bastano leggerissimi suoni, ai quali una
volta io non prestava maggior attenzione di
quello che adesso facciate voi. La necessità
è una maestra eccellente, benchè, per vero
dire, severa. Chi dunque ha perduto il soccorso
degli occhi, dee cercare altri aiuti per
aver le cognizioni che gli abbisognano. „
</p>

<p>
„ Però, supponendo vi siate procacciati questi
aiuti, che gli altri non s'accorgono di
avere, dal vostro udito, potrete darmene
un'idea più particolare. A cagion d'esempio,
a quai contrassegni distinguete che il
passo del mio compagno non è quel di mio
padre? „
</p>

<p>
„ Il passo de' vecchi, mia cara miss Asthon,
annunzia sempre la prudenza e la
circospezione; il loro piede si stacca lentamente
da terra, nè torna a posarvisi che
con una specie di perplessità; ora il calpestio
che ho ascoltato adesso, viene dai
passi arditi e risoluti di un qualche giovine,
e se potessi dar luogo nella mia mente
<span class="pagenum"><a id="Page_144"></a>[144]</span>
ad un'idea stravagante, direi che erano i
passi di un Ravenswood. „
</p>

<p>
„ Questa disse Edgardo, è una perfezione
d'organi che non avrei potuto credere,
a meno appunto di esserne testimonio. Non
v'ingannate, mia buona Alisa; io sono il
sere di Ravenswood, il figlio del vostro antico
padrone. „
</p>

<p>
„ Voi! sclamò la vecchia, mandando un
grido di sorpresa. Voi il sere di Ravenswood!
Qui! In tal compagnia! Non posso crederlo.
Permettetemi di toccare con una mano il
vostro volto per iscoprire se la testimonianza
del tatto conferma quella dell'udito. „
</p>

<p>
Sedutosi Edgardo presso di lei, le permise
di passare la tremebonda mano su tutti
i lineamenti del suo volto.
</p>

<p>
„ Eppure, è vero (ella disse dopo aver
terminato un esame al quale mostrava di
mettere tanta attenzione); tutte le fattezze
dei Ravenswood sono queste. Il naso alla
romana, il viso ovale, la fronte alta, contrassegno
di una nobile alterezza. Ma che
cosa fate voi qui, sere di Ravenswood?
Perchè siete voi sui fondi del vostro nemico?
Perchè in compagnia di sua figlia? „
</p>

<p>
Mentre così dicea, il volto della vecchia
Alisa accendeasi d'insolita fiamma. Ella provava,
senza dubbio, quel medesimo sentimento
da cui poteva essere compreso nei
secoli della feudalità un fedele vassallo, in
veggendo il suo giovin signore commettere
<span class="pagenum"><a id="Page_145"></a>[145]</span>
atti che tralignassero dallo spirito de' suoi
antenati.
</p>

<p>
„ Il sere di Ravenswood è venuto a visitare
mio Padre, „ disse Lucia, che non
gradendo per nulla le interrogazioni fatte
da Alisa, desiderava abbreviare quell'intertenimento.
</p>

<p>
„ Ed è veramente possibile? „ Sclamò
la vecchia sempre più sopraffatta.
</p>

<p>
„ Io sapea, continuò Lucia, di fargli
piacere, conducendolo in casa vostra. „
</p>

<p>
„ E a dir vero, soggiunse Edgardo, io
sperava di esservi ricevuto assai meglio. „
</p>

<p>
„ Oh qual fatto! Dicea la cieca parlando
con se medesima. Ma le vie della Previdenza
non son compagne alle nostre, e non
tocca a noi l'indagarne i disegni. Ascoltatemi,
giovine mio, si volse allora a Ravenswood;
i vostri padri furono nemici, giurati
nemici, ma onorati nemici; non abusarono
mai dei diritti dell'ospitalità per
soddisfare le loro vendette. Che cosa avete
voi di comune con Lucia Asthon? Perchè i
vostri passi sono vôlti da una stessa banda
co' suoi? La vostra voce debb'ella mai sonare
nello stesso tuono, che quella della
figlia di ser Guglielmo? Giovine! chi ricorre,
per vendicarsi, a vergognosi espedienti.... „
</p>

<p>
„ Zitto là! Le intimò Edgardo con forza.
Zitto là! Tali discorsi non possono esservi
inspirati che dal nemico del genere umano.
Sappiatelo: miss Asthon non ha sulla terra
<span class="pagenum"><a id="Page_146"></a>[146]</span>
un altro amico che più di me fosse sollecito
a prestarle servigio, a proteggerla verso,
e contro di tutti. „
</p>

<p>
„ E dovrei crederlo? (disse la vecchia,
i cui lineamenti e la voce si composero in
quel momento all'espressione della malinconia).
Se questo è, il cielo vi salvi entrambi! „
</p>

<p>
„ Così sia! (disse miss Asthon, che non
intendeva qual significato la vecchia attribuisse
a quelle parole), e possa ancora
restituirvi il vostro giudizio e il vostro buon
umore! Perchè in verità, se tenete questo
linguaggio misterioso cogli amici che vengono
a visitarvi, li costringerete a pensare
di voi, come ne pensano gli altri. „
</p>

<p>
„ E come ne pensano gli altri? „ Chiese
Ravenswoood, che incominciava, non men
di Lucia, a ravvisare qualche sconnessione
ne' discorsi di Alisa.
</p>

<p>
„ Pensano (gli disse all'orecchio Enrico
Asthon che intanto era arrivato), pensano
che costei sia una strega, e che avrebbero
dovuto abbruciarla con tutte quelle che,
non ha molto, ebbero ad Haddington la
medesima sorte. „
</p>

<p>
„ Che? che cosa dite? (sclamò Alisa,
volgendosi verso di lui con volto acceso di
sdegno.) Non avete voi detto che sono una
strega, e che avrebbero dovuto trattarmi
come quelle sfortunate vecchie, cadute ad
Haddington vittime degli assassini? „
</p>

<p>
<span class="pagenum"><a id="Page_147"></a>[147]</span>
„ Ecco, ecco! (soggiunse Enrico, parlando
ancor più sotto voce). Lo vedete! Ella
non può avermi udito, e nonostante sa
quel che vi ho detto. „
</p>

<p>
„ Se l'oppressore e l'usuraio, continuò
Alisa, se l'usurpatore della roba altrui, se
chi rovina le antiche famiglie, dovessero
essere incatenati al medesimo palo, griderei
anch'io: In nome del Cielo, date fuoco
alla catasta! „
</p>

<p>
„ Oh la è una cosa orribile! esclamò Lucia.
Non ho mai veduto in tale stato il cervello
di questa povera donna. Ma i suoi
anni e la sua povertà le servono di scusa.
Andiamo, Enrico. Forse ella desidera di
parlare a tu per tu col sere di Ravenswood.
Avviamoci presso il castello, e ci riposeremo
presso la fontana della Sirena; „ aggiunse
ella volgendo un occhiata ad Edgardo.
</p>

<p>
„ Alisa, le disse Enrico partendo, se conoscete
qualche strega che corra pe' nostri
boschi, in forma di lepre, per fare abortire
le nostre capriole, salutatela a nome mio,
e ditele che se Normanno non ha ai suoi
comandi una palla d'argento, come è necessario
per le streghe, gli darò un bottone
del mio giustacuore. „
</p>

<p>
Nulla replicò Alisa fattasi taciturna, sintantochè
il calpestio delle pedate di coloro
che si allontanavano, l'avesse fatta certa
di non potere esserne udita. „ E voi, allora
disse a Ravenswood, vi sdegnate meco
<span class="pagenum"><a id="Page_148"></a>[148]</span>
perchè vi sono affezzionata? Che gli estranei
si offendano de' miei discorsi, è naturale;
ma voi perchè andare in collera? „
</p>

<p>
„ Non sono in collera, Alisa; sorpreso
bensì, che voi, della quale ho inteso lodare
il discernimento più d'una volta, possiate
abbandonarvi a' sospetti così spiacevoli
e così poco fondati. „
</p>

<p>
„ Spiacevoli, può darsi; la verità per lo
più è spiacevole; non è per altro mai priva
di fondamento. „
</p>

<p>
„ Nondimeno non ve n'è alcuno nelle
cose che avete dette. „
</p>

<p>
„ Allora dunque il mondo è stranamente
cambiato. I Ravenswood non sono più quelli
che erano, e gli occhi della mente della
vecchia Alisa son divenuti anche più ciechi
di quelli del suo corpo. E quando è
mai accaduto che un Ravenswood vada in
casa d'un suo nemico, senza qualche disegno
di vendetta? Ve lo ripeto, Edgardo Ravenswood;
vi hanno qui condotto o un funesto
risentimento, o un amore ancor più
funesto. „
</p>

<p>
„ Nè l'uno, nè l'altro, Alisa, vi assicuro.......
vi protesto..... „
</p>

<p>
Alisa non potea vedere il rossore che coperse
intanto le guance di Edgardo; ma ben
s'accorse che balbutiva, che esitava, nè
sapea terminare la frase che avea incominciata.
</p>

<p>
„ Ho capito ora in che stato sono le cose!
<span class="pagenum"><a id="Page_149"></a>[149]</span>
(con accento doloroso la vecchia esclamò).
Ed ecco il perchè vuol riposarsi presso
la fontana della Sirena! Quante volte si è
ripetuto che questo luogo è funesto alla
casa dei Ravenswood! E le è stato veramente
funesto più d'una volta; ma non mai tanto,
come è per esserlo in questo giorno. „
</p>

<p>
„ Alisa, voi mi fareste impazzire, e vi
trovo anche più bizzarra e superstiziosa del
vecchio Balderston. Vorreste voi che facessi
una guerra a morte alla famiglia Asthon,
come si usava ne' tempi antichi? Perchè sono
stato vittima dell'ingiustizia, ne viene di
conseguenza ch'io voglia vendicarmene con
un delitto? Ovvero, mi credete sì debole
ch'io non possa passeggiare con una giovine
senza divenirne pazzamente amoroso? „
</p>

<p>
„ I miei pensieri sono cosa mia solamente,
Alisa rispose; e se gli occhi del mio corpo
son chiusi a quanto mi sta d'intorno,
forse quelli del mio spirito sono più agili
a penetrare nelle tenebre che ricoprono l'avvenire.
Siete voi pronto ad occupare l'ultimo
posto a quella mensa cui presedeva un
dì vostro padre, a dovere la vostra esistenza
alla bontà dell'orgoglioso usurpatore de' vostri
averi? Siete pronto a seguirlo in tutte
le giravolte della curia e della cabala, per
dove nessuno meglio di lui può condurvi;
a rodere le ossa della preda, quand'egli ne
avrà divorata la carne? Vi sentite la forza
di pensare, come ser Guglielmo Asthon, di
<span class="pagenum"><a id="Page_150"></a>[150]</span>
parlare, di operare com'esso, di essere il rispettoso
genero del carnefice di vostro padre?
Edgardo Ravenswood, io sono da lungo
tempo fedelmente affezionata alla vostra
casa, ma prima che questo avvenisse, bramerei
piuttosto sapervi sepolto nella tomba
de' vostri maggiori. „
</p>

<p>
La corda toccata allor dalla vecchia mandava
suoni, ai quali Edgardo era riuscito a
rendere per qualche tempo ottuso l'orecchio,
e risvegliarono in esso un tumulto di contrarie
passioni che misero in tremenda agitazione
il suo cuore. Per alcuni istanti trascorse
su e giù a grandi passi il giardino della
cieca, poi d'improvviso fermandosi dinanzi
a lei:
</p>

<p>
„ Alisa, le disse, e sareste voi, voi quasi
sull'orlo del sepolcro, quella che oserebbe
spingere il figlio del vostro signore ad atti
di vendetta e di sangue? „
</p>

<p>
„ A Dio non piacesse! gridò in tuon solenne
la vecchia; ed anzi per questo, vorrei vedervi
le mille miglia lontano da un luogo, ove,
sia il vostro amore, sia il vostro odio, non
possono partorire che disgrazie a voi ed agli
altri. Vorrei che questa mia mano scarnata,
potesse, frammettendosi alla famiglia Asthon
e alla vostra, divenire una sbarra che nessun
disegno di vendetta, per parte dell'una o
dell'altra Casa, valesse ad atterrare. Vorrei
salvarvi tutti dalle proprie vostre passioni.
Voi non potete, voi non dovete aver nulla
<span class="pagenum"><a id="Page_151"></a>[151]</span>
di comune con questa gente. Fuggitela dunque;
e se è scritto lassù che la divina vendetta
si aggravi sulla casa dell'oppressore, non
ne vogliate divenir lo stromento. „
</p>

<p>
„ Penserò; Alisa, alle cose che mi avete
dette, soggiunse gravemente Ravenswood.
Credo mosse dall'affezione che nudrite per
me le vostre parole, ma vi siete fatto lecito
di spingere oltre al dovere la libertà, che
un'antica conoscenza può render legittima.
Addio. Se la sorte mi arriderà, non mancherò
di migliorare la vostra condizione. „
</p>

<p>
E tratta dalla borsa una moneta d'oro,
gliela pose fra le mani. Ma ricusando ella
di prenderla, in mezzo agli sforzi tentati
dall'altro per fargliela accettare, la moneta
cadde per terra.
</p>

<p>
„ Non ne ho alcun bisogno, disse la vecchia.
Chi sa a che altro potrà servirvi? però,
lasciatela in terra un istante (soggiunse accorgendosi
che l'altro per raccoglierla s'inchinava).
Credete a me; quella moneta è il
simbolo della donna che amate. Lucia ha un
grande prezzo, non ve lo nego; ma vi è d'uopo
sbassarvi per ottenerla. Quanto a me, non
ho più che fare colle passioni di questo mondo,
nè mi auguro altre notizie fuor di una;
che Edgardo Ravenswood sia lontano cento
miglia dal castello dei suoi maggiori, con
ferma risoluzione di non vi mettere più il
piede. „
</p>

<p>
„ Alisa, (così le parlò Ravenswood, il quale
<span class="pagenum"><a id="Page_152"></a>[152]</span>
incominciava a credere, che la vecchia avesse,
per tenergli tali propositi, qualche più
arcano motivo, e di non essere egli arrivato
a comprenderlo) ho udita mia madre far gli
encomj della vostra fedeltà, del vostro ingegno,
dell'aggiustatezza della vostra mente;
voi non siete nè una pazza, perchè un'ombra
vi dia spavento, nè tanto superstiziosa
da prestar fede, come Balderston, a vecchie
predizioni. Se temete per me qualche pericolo,
ditemi chiaramente in che consiste;
se conosco ben me medesimo, non ho sopra
miss Asthon le viste che voi supponete. Vi
sono alcuni affari indispensabili che devo
mettere in ordine con ser Guglielmo. Terminati
questi, partirò senza il menomo desiderio,
come dovreste esserne persuasa, di
riveder luoghi che ingombrano la mia mente
d'idee funeste, e simili a quelle che provate
voi sapendomi qui. „
</p>

<p>
Chinò Alisa il capo, rimanendo per alcun
tempo assorta in profonda meditazione.
„ Vi dirò la verità; finalmente così gli
si volse; vi dirò qual sia la vera origine
de' miei timori, benchè io non sappia, se
faccia bene o male nel raccontarvela. Lucia
Asthon vi ama, sere di Ravenswood! „
</p>

<p>
„ É impossibile, „ Edgardo sclamò,
</p>

<p>
„ La cosa è in questo modo; mille circostanze
me ne hanno assicurata. Ella non pensò
più che a voi, fin d'allor quando le salvaste
la vita; e la mia esperienza, sol nell'udirla
<span class="pagenum"><a id="Page_151a"></a>[151a]</span>
parlare, indovinò il segreto di questa
fanciulla. Or che ne sapete la debolezza,
se siete uomo d'onore, se siete vero figlio
del padre vostro, troverete in ciò un
motivo di evitare la presenza di Lucia Asthon;
così la passione di lei si estinguerà
come fiamma di lucerna cui manchi alimento.
Ma se qui rimanete, la sua perdita, o
la vostra, o quella forse di entrambi, sarà
l'infallibile conseguenza di un affetto mal
collocato. Vi confido, a mio malgrado, un
tale segreto; ma non avrebbe potuto rimanervi
lungamente nascosto; l'avreste scoperto
da voi medesimo, ed è forse meglio che
lo abbiate saputo da me. Partite dunque,
sere di Ravenswood, or che il mio arcano
vi è noto. Se rimanete un'ora sotto il tetto
di ser Guglielmo Asthon, senza l'intenzione
di sposarne la figlia, siete un uomo
privo d'onore; se col disegno di imparentarvi
con questa gente, siete un insensato
che corre al suo precipizio. „
</p>

<p>
Dette queste parole, la vecchia cieca surse
in piede, prese il bastone, e raggiunse
la sua capanna chiudendone la porta, e lasciando
Edgardo in compagnia de' suoi pensieri.
</p>
</div>

<div class="chapter">
<p>
<span class="pagenum"><a id="Page_152a"></a>[152a]</span>
</p>

<h2><a id="capX"></a>
CAPITOLO X.
</h2>

<div class="poem">
<p>„ Non Naiade seduta in sulla riva</p>
<p>„ Del natio fonte, o altra beltade, o quanto</p>
<p>„ Di novel romanzetto il genio avviva</p>
<p>„ Può di tal vista pareggiar l'incanto. „</p>
<p class="i8"><i>Wordsworth.</i></p>
</div>

<p>
In mezzo ad un vasto campo di meditazioni
stavasi il sere di Ravenswood; vedeasi
d'improvviso in quell'impaccio nel quale
avea temuto trovarsi da lungo tempo; ma
il diletto che dall'essere a fianco di Lucia
Asthon sentiva in cuore, per così dire, lo
affascinava; e ciò nonostante, non mai senza
provare una segreta ripugnanza, permetteva
che s'avvicinasse al suo cuore l'idea
di divenire un dì sposo della figlia del nemico
del padre suo. Anche perdonando a ser
Guglielmo Asthon le ingiurie che i Ravenswood
ne avevano ricevute, anche sapendogli
buon grado delle amichevoli intenzioni
che in allora gli dimostrava, non sapea
risolversi a ravvisar possibile un parentado
con esso.
</p>

<p>
Comprese pertanto essere giusti i ragionamenti
di Alisa, e dover egli pel proprio
onore, o abbandonare subitamente il castello
di Ravenswood, o manifestarsi amante di
Lucia. Ma s'egli ne chiedea la mano al lord
<span class="pagenum"><a id="Page_153"></a>[153]</span>
Cancelliere, quest'uomo, altero delle sue
ricchezze e della sua possanza, non avrebb'egli
potuto negargliela? Un Ravenswood
chiedere in moglie un'Asthon, e venirgli
negata, era umiliazione troppo crudele per
cimentarsi ad incontrarla. — „ Desidero ch'ella
sia felice, dicea fra se stesso; perdono,
per riguardo a lei, a suo padre i mali che
ha cagionati alla mia famiglia; ma non la
rivedrò più mai, no, più mai. „
</p>

<p>
Dopo molta lotta internamente sofferta,
era venuto in tale risoluzione, allorchè trovossi
ad un luogo in cui la strada partivasi
in due, l'una che menava alla fontana
della Sirena ov'egli sapea di essere aspettato
da Lucia, l'altra in dirittura al castello.
Prima di tenersi alla seconda, si fermò
un istante per meditare quali scuse avrebbe
addotte a ser Guglielmo sopra una partenza
così precipitosa, tanto più che in quella
mattina medesima, mentre facean colezione,
gli avea promesso di rimanere alcuni
giorni ancora a Ravenswood. Niun pretesto
atto a giustificare un sì straordinario
contegno eraglisi per anche offerto alla mente,
allorchè vide Enrico Asthon, che sfiatato
dal correre, gli veniva incontro.
</p>

<p>
„ Su dunque una volta, sig. Edgardo! su
dunque! Ci è bisogno di voi per dar di braccio
a mia sorella tanto che torni al castello. Per
me, ho veduto Normanno che va a fare il
suo giro della foresta, e voglio seguirlo;
<span class="pagenum"><a id="Page_154"></a>[154]</span>
non rinunzierei questo divertimento per un
<i>giacomo</i> d'oro. Vedete dunque che non mi
è assolutamente possibile di accompagnare
Lucia; ed ella ha paura nell'andar sola,
benchè tutti i tori selvaggi sieno stati ammazzati.
Fate presto dunque, venite! „
</p>

<p>
Quando i due piattelli d'una bilancia son
carichi entrambi d'un peso perfettamente
eguale, una piuma gettata sopra l'un d'essi,
basta a farlo inclinare. — „ In qual modo,
Edgardo pensò, scusarsi dall'accompagnare
miss Asthon fino al castello? In fine
poi, dopo esserci tante volte veduti, che fa
il vederla una volta di più? In oltre, sarebbe
una mala creanza il non avvertirla
dell'intenzione in cui sono di partire. „
</p>

<p>
Convintosi per via di tale ragionamento,
che non solo si appigliava al partito più
saggio, ma che nemmeno altri decentemente
gliene rimanevano, s'avviò sul cammino
che conduceva alla fontana; nè il vide appena
un po' innoltrato in esso il giovinetto
Asthon, che sparve qual lampo, addentrandosi
fra le macchie per raggiugnere, quanto
più presto potea, il boscaiuolo, e darsi tutto
al suo prediletto piacer della caccia. Ravenswood
non osando abbandonarsi a nuove
considerazioni sul suo futuro contegno, raddoppiò
il passo per evitarle, nè tardò a trovarsi
laddove lo stava aspettando Lucia.
</p>

<p>
In mezzo a quelle rovine, seduta sopra
un sasso in riva della fontana, parea stesse
<span class="pagenum"><a id="Page_155"></a>[155]</span>
contemplando quelle acque aprirsi una strada
per mezzo ai diroccamenti dell'edifizio,
che il cordoglio, o forse il rimorso, innalzò
una volta intorno alla sorgente. Una mente
proclive alla superstizione, all'aspetto di
Lucia, soletta in quel luogo, coperta d'un
manto alla scozzese, i cui lunghi capelli
esciano in parte di sotto al nastro che li
tenea, cadendo in leggiadrissime trecce su
quelle spalle candide al par della neve, avrebbe
creduto scorgere in lei la Donna della
fontana, l'antica amante di Raimondo di
Ravenswood. Edgardo non vide in essa che
una mortale, ma la più bella, la più cara
fra le mortali, e tanto più il diveniva agli
occhi di Edgardo, in pensando di esser egli
lo scopo de' segreti affetti della medesima,
se pur dovea credere ai detti della vecchia
Alisa; e mentre contemplava Lucia, i voti
che formati aveva in proprio cuore si andavano
dileguando, siccome cera sotto gli
ardenti raggi del sole. Affrettatosi ad avvicinarsele,
la salutò inchinando leggermente
il capo e senza cambiar di postura.
</p>

<p>
„ Quello spensierato di mio fratello mi
ha lasciata sola, gli disse Lucia; ma non
tarderà a ritornare; perchè se i suoi capricci
son vivi, non sono per buona sorte di lunga
durata. „
</p>

<p>
Ravenswood non ebbe nemmeno bastante
forza per dirle, che rinunziasse all'idea di
aspettar lì suo fratello, e tutto abbandonandosi
<span class="pagenum"><a id="Page_156"></a>[156]</span>
al pericoloso diletto di contemplarla,
si sedè sopra una zolla a fianco di lei.
</p>

<p>
Rimasero entrambi per alcuni minuti senza
parlare. „ Amo assai questo luogo (disse
finalmente Lucia, come persona che il
silenzio ponesse in un maggiore imbarazzo).
Il mormorio di queste belle acque, queste
frasche, queste zolle, i fiori campestri che crescono
fra queste rovine, lo rendono oltre ogni
dire magico e pittoresco. „
</p>

<p>
„ Ha fama di essere fatale alla mia famiglia,
Edgardo rispose; e ho qualche ragione
per crederlo, poichè di questo luogo
ho veduto per la prima volta miss Asthon,
e in questo, devo congedarmi per sempre
da lei. „
</p>

<p>
Durante questi pochi detti pronunziati
da Edgardo, un rossor carico e un pallor
mortale si succedettero rapidamente nelle
guance di Lucia.
</p>

<p>
„ Congedarvi! ella sclamò. Qual motivo
può constringervi ad abbandonarne sì presto?
Forse Alisa?.... So che quella vecchia
odia mio padre, o almeno non lo ama,
e oggi ha tenuti propositi così stravaganti,
così misteriosi!... Ma io so quanto sincera
gratitudine mio padre vi professi pel
segnalato servigio che ne prestaste. É sì poco
tempo che abbiamo acquistata la vostra amicizia!
Permetteteci lo sperare che non la
perderemo sì presto. „
</p>

<p>
„ Perderla, miss Asthon! Oh no! Ovunque
<span class="pagenum"><a id="Page_157"></a>[157]</span>
mi chiami il mio destino, comunque
mi tratti, sarò sempre vostro amico, vostro
sincerissimo amico. Mi è però forza obbedire
a questo destino; sono in dover di partire,
se voglio evitare la mia perdita, e quella
forse degli atri. „
</p>

<p>
„ Voi non ci abbandonerete! (disse Lucia,
ponendo, colla semplicità dell'innocenza,
la mano al lembo della veste di Edgardo,
come per trattenerlo). Voi non ci
abbandonerete! Mio padre è potente, ha
diversi amici che lo sono ancora di più. Non
partirete prima di sapere quello che la sua
gratitudine può eseguire a vostro vantaggio.
So già che si adopera fervorosamente
per voi presso il Consiglio privato. „
</p>

<p>
„ Questo può essere, rispose con tinta
d'alterezza il sere di Ravenswood. Non da
vostro padre, miss Asthon, ma dalle mie
proprie azioni voglio far dipendere i buoni
successi che potrò meritarmi nella professione
cui sto per dedicarmi. I miei apparecchi
sono già fatti. Una sciabola e una
spada, un cuore impavido, un braccio risoluto! „
</p>

<p>
Con entrambe le mani si coperse il volto
Lucia, intanto che le lagrime le usciano,
suo malgrado, per traverso alle dita.
</p>

<p>
„ Perdonatemi (le dicea Edgardo prendendole
una mano, che dopo lievissima resistenza
la donzella gli abbandonò, mentre
coll'altra continuava a coprirsi il volto).
<span class="pagenum"><a id="Page_158"></a>[158]</span>
Perdonatemi, se parlai con troppa asprezza;
la mia indole, lo vedo, è troppo aspra,
troppo inflessibile, troppo selvaggia
dinanzi ad una creatura sì dolce, sì amabile,
sì affettuosa. Dimenticate che io mi
sia mostrato a voi un istante, e lasciate
ch'io ubbidisca alla mia sorte. Essa non può
prepararmi alcun cordoglio più amaro di
quello che provo nel distaccarmi da voi. „
</p>

<p>
Continuava a pianger Lucia, ma più soavi
le sembravano a mano a mano le lagrime;
perchè ogni tentativo che Edgardo facea
per provarle la necessità della sua partenza,
era una manifestazione successivamente
più chiara del desiderio di non abbandonarla
giammai. Finalmente, invece di
dirle addio, le obbligò la propria fede, e
la fede della giovinetta ricevè in contraccambio.
Tutte sì fatte cose accaddero con
incredibile rapidità; e prima che il sere di
Ravenswood, tal si fu la forza dell'impulso
di un istante, avesse avuto il tempo di
considerare in qual condizione poneasi, le
loro labbra e le loro mani si erano dato il
mutuo pegno di una eterna tenerezza.
</p>

<p>
„ Ora, diss'egli dopo un momento di esitazione,
conviene ch'io parli a ser Guglielmo
Asthon. É d'uopo ch'egli conosca
i nostri sentimenti. Non dee Ravenswood
far la comparsa d'uomo che viene sotto al
tetto del padre per impadronirsi del cuore
della figlia. „
</p>

<p>
<span class="pagenum"><a id="Page_159"></a>[159]</span>
„ Parlare a mio padre! (soggiunse timidamente
Lucia). Oh no, no! (continuò indi
con vivacità) non è ancor tempo. Aspettate
che il vostro grado, il vostro posto
nella società sieno pienamente conosciuti e
determinati. Mio padre vi ama, ne sono
certa, e credo che acconsentirà...... Ma mia
madre!.... „
</p>

<p>
E qui si fermò, non osando esprimere
que' timori che destava nel suo animo la
pusillanimità del padre, il quale non avrebbe
ardito di passare a veruna conclusione,
se non otteneva prima l'assenso di lady
Asthon.
</p>

<p>
„ Vostra madre, Lucia! Replicò Ravenswood.
Ella è una Douglas, di una famiglia,
che quand'anche si trovò all'apice
della possanza e della gloria, contrasse più
d'un parentado coi Ravenswood. Quale obbiezione
potrebbe farsi da vostra madre? „
</p>

<p>
„ Non vi dico che ne facesse, rispose
Lucia; ma ella è gelosa de' suoi diritti, e
potrebbe pensare che una madre dovesse
venir consultata la prima sul collocamento
di una sua figlia. „
</p>

<p>
„ Ebbene! Londra, ove, mi ha detto vostro
padre, ella ha dovuto trasferirsi nel
lasciare Edimburgo, è lontana, è vero;
però, in meno di quindici giorni, può andarvi
una lettera, ed esserne tornata la risposta.
Non insisterò presso al lord Cancelliere,
perchè accetti sul istante la mia
domanda. „
</p>

<p>
<span class="pagenum"><a id="Page_160"></a>[160]</span>
„ Ma, riprese a dire, sempre esitando,
Lucia, non sarebbe meglio aspettare....
aspettare alcune settimane, sintantochè torni
mia madre? S'ella vi vedesse, vi conoscesse,
son certa che non farebbe obbiezioni,
ma prima che ciò accada..... temo....
che so io?.... l'odio che avea tenute
divise le due famiglie.... „
</p>

<p>
Ravenswood fisò acutamente gli occhi sopra
della donzella come per leggerle in fisonomia
ogni più profondo sentimento dell'animo.
</p>

<p>
„ Lucia, le parlò indi in tal guisa, vi
ho sagrificati que' divisamenti di vendetta
ch'io nudriva nell'animo da lungo tempo.
Il mio giuramento di mandarli a termine
era stato accompagnato da cerimonie tremende,
e, lo confesso, più convenevoli forse
ad un pagano che ad un cristiano. Questi
divisamenti io sagrificai alla vostra immagine
prima di conoscere tutte le virtù che si
celavano sotto di essa. Perchè, è d'uopo
il sappiate, nella notte successiva ai funerali
del padre mio, mi tagliai un pugno
di capelli, li gettai in un rogo da me preparato
e acceso a posta per tale rito; e giurai
che la mia rabbia, la mia vendetta avrebbe
perseguitati i nemici del padre mio,
finchè gli avessi veduti, al pari di que' capelli,
distrutti. „
</p>

<p>
„ Orribile giuramento! Lucia esclamò. E
non rimproverate a voi stesso d'averlo fatto? „
</p>

<p>
„ Mi rimprovererei anche più, se pensassi
ad eseguirlo. Ma, vedutavi appena, sentii
<span class="pagenum"><a id="Page_161"></a>[161]</span>
tutti i miei furori calmarsi. Abbiurai
ogni disegno di vendetta, nè io medesimo
conoscea la cagione che operava tal cambiamento
entro al mio cuore. Sol dopo che
vi ho riveduta, mi sono accorto del potere
che avete sopra di me. „
</p>

<p>
„ E perchè dunque rammentate ora quei
sentimenti tanto terribili, que' sentimenti
tanto inconciliabili con quelli che mi volete
far credere di avere concepiti per Lucia,
con quelli che Lucia ha concepiti per
voi, e de' quali strappaste la confession dal
suo labbro? „
</p>

<p>
„ Perchè voglio che sappiate a qual prezzo
mi sono acquistato il vostro amore, e
qual diritto io m'abbia a conto sulla vostra
costanza. Non dico io già di avere sagrificato
l'onore della mia casa, sola proprietà
che mi rimanesse. Ma benchè io nè il dica,
nè il pensi, non mancheranno altri che il
penseranno e il diranno, nè posso a me
medesimo dissimularlo. „
</p>

<p>
„ Se così credete, la vostra dichiarazione
fu una crudeltà che mi usaste. Però, non
siete ancora sì inoltrato che non vi sia lecito
tornare addietro. Riprendetevi una fede che
non potete mantenermi senza il sacrifizio
del vostro onore. Non pensiamo più al passato,
dimenticatemi, e mi sforzerò.... „
</p>

<p>
„ Non mi avete inteso, Lucia, e in questo
momento mi usate una crudele ingiustizia.
Se vi ho detto a qual costo mi sono
<span class="pagenum"><a id="Page_162"></a>[162]</span>
acquistato il vostro amore, è stato perchè
conosciate quant'io l'apprezzi per dare alle
nostre promesse un vincolo ancor più solenne,
e affinchè, da quanto ho fatto per
meritarmi tenerezza da voi, comprendiate,
qual sarebbe l'infelicità di Edgardo, se voi
gli diveniste incostante. „
</p>

<p>
„ E qual motivo avete di giudicar possibile
una tal cosa? Perchè offendermi col
sospettare in me un'incostanza? Ne sarebbe
mai cagione l'avervi io pregato ad aspettare
l'arrivo di mia madre prima di parlare
al padre mio? Obbligatemi con que' giuramenti
che a voi piacerà. Non sarebbero
stati necessarj a far più salda la mia costanza,
ma gioveranno, se non altro, a sbandire
da voi il sospetto<a class="tag" id="tag6" href="#note6">[6]</a>. „
</p>

<p>
<span class="pagenum"><a id="Page_163"></a>[163]</span>
Ravenswood ricorse alle preghiere, e
adoperò tutti i modi che l'amore potea suggerirgli
per placare Lucia; e Lucia, incapace
di conservare risentimento durevole
verso il giovine amato, dimenticò facilmente
il torto che ne avea ricevuto. Terminata
pertanto questa breve discordia, i due
amanti si diedero un mutuo pegno di fede
nel modo che usavasi allora, e di tal costumanza
rimangono alcune vestigia presso
il popolo della Scozia. Ruppero e si partirono
quella moneta d'oro larga e sottile,
che pochi istanti prima Ravenswood avea
voluto regalare ad Alisa.
</p>

<p>
„ Rimarrà sempre sul mio cuore; (dicea
Lucia prendendone la metà di sua parte,
e sospesala ad un nastro, se la cinse al collo
nascondendo accuratamente l'amato pegno
sotto il velo che il seno coprivale). La porterò
sempre, sintantochè mi domandiate che
io ve la restituisca, e finchè io la porterò,
il mio cuore non darà ricetto a novello amore. „
</p>

<p>
Ravenswood facea eguali proteste nel porsi
l'altra metà sul suo cuore. S'avvidero allora
della prestezza con cui, durante il loro
intertenimento, erano trascorse le ore, e paventarono,
che questa durata della lor lontananza
non divenisse argomento di osservazioni,
se già non lo era di agitazione a quei del
castello. Intantochè si alzavano per farvi
ritorno, udirono il fischiar d'una freccia.
<span class="pagenum"><a id="Page_164"></a>[164]</span>
Questa andò a ferire un corvo che stava appollaiato
sopra una vecchia quercia i cui
rami si stendevano sui due amanti; e cadde
al piè di Lucia, spruzzandone le vesti
di sangue.
</p>

<p>
Miss Asthon ne rimase assai spaventata.
Ravenswood sorpreso e corrucciato si volse
per vedere chi fosse colui che somministrava
loro una prova di destrezza, inaspettata,
come poco desiderata. Era il giovine Enrico
Asthon che con un arco in mano incontro
agli amanti correa.
</p>

<p>
„ Ah! ah! disse, guardatemi pure. Son
io. Sembravate tanto affaccendati nei vostri
discorsi, ch'io m'aspettava vedervi cascar
sulla testa il corvo senza che ve ne accorgeste.
Ditemi dunque, Lucia, che cosa vi
contava di bello il sere di Ravenswood? „
</p>

<p>
„ Io stava parlandole della spensierataggine
di quel suo giovin fratello che si facea
tanto aspettare...... „ Così Edgardo venne
in soccorso di Lucia, tanto confusa che
non sapea qual cosa rispondere.
</p>

<p>
„ Io mi faceva aspettare? Oh bella davvero!
Non vi ho detto di condurre Lucia
al castello, perchè io andava a far con Normanno
il giro del bosco? Abbiam corso più
d'un'ora, intanto che ve ne stavate lì, da
vero sfaccendato, a chiaccherar con Lucia. „
</p>

<p>
„ Ma, sig. Enrico, gli chiese Ravenswood,
abbiamo da fare dei conti insieme
per quell'uccello che avete ucciso. Non sapevate
<span class="pagenum"><a id="Page_165"></a>[165]</span>
che tutti i corvi sono sotto la special
protezione dei Ravenswood<a class="tag" id="tag7" href="#note7">[7]</a> e che
porta mal augurio l'ammazzare una di queste
bestie alla loro presenza? „
</p>

<p>
„ Me lo raccontava Normanno, accompagnandomi
qui. Aggiugneva di non aver mai
veduto di questi animali riposare in tanta
vicinanza ad un uomo come stava vicino a
voi quel corbacchione; e non la trovava
mica cosa di bonissimo augurio, perchè son
bestie salvatichissime, e si tengono lontano
dagli uomini più che possono. Ma io per
arrivarlo mi son fatto innanzi pian piano
in punta di piede, e quando mi son trovato
a tiro, paf! la freccia è partita, e credo di
non avere mirato male. E sì, non è la decima
volta che scocco un arco. „
</p>

<p>
„ Mi rallegro, soggiunse Ravenswood.
Continuando a tenervi in esercizio, vi prometto
che diverrete un abilissimo saettatore. „
</p>

<p>
„ Me lo va dicendo anche Normanno. Ma
sappiatelo bene, che se non mi esercito di
più, non è colpa mia. Per me, non farei
altro dalla mattina alla sera; ma è colpa
del papà, del maestro, che mi gridano, e
qualche volta anche di miss Lucia. Guardate!
Vuol darsi l'aria di chiamarmi sfaccendato.
Ella poi non lo è quando le passano,
senza avvedersene le ore intiere in
riva alla fontana, purchè possa trovarsi vicina
<span class="pagenum"><a id="Page_166"></a>[166]</span>
ad un bel giovinotto che le conti galanterie!
É cosa che le è accaduta una ventina
di volte; potete credermelo, ser Edgardo. „
</p>

<p>
Nel parlar così, Enrico fisava gli occhi
sulla sorella, perchè non era privo affatto
di malignità il suo cicaleccio, ed avea bastante
discernimento per accorgersi di farle
dispetto benchè il vero motivo di tal dispetto
non comprendesse.
</p>

<p>
„ Via, via, sorella cara! soggiunse indi,
non ho avuta intenzione di darti disgusto;
tutto ciò è stato scherzo, e se ho detto
qualche cosa che ti dispiaccia, son pronto
a disdirmi; benchè per verità qui non si
trova che il sere di Ravenswood, al quale
non può importar nulla, se tu avessi anche
un centinaio di spasimanti. „
</p>

<p>
Ed in vece, il non si mostrare di mal
umore in udendo tali propositi, era tutto
lo sforzo che il sere di Ravenswood potesse
imporre a se stesso. Egli avea certamente
quanta ragionevolezza era d'uopo per dare
il valore, che meritavano, ai discorsi di un
viziato ragazzo, sollecito di ferir sua sorella
in quel lato, ove sembravagli ch'ella dovesse
più fortemente sentir la puntura. Nè
l'indole di Ravenswood era tale, che si abbandonasse
con impeto alle prime impressioni,
benchè fosse tenace di quelle che a scolpirsegli
nell'animo pervenivano. Nondimeno
le ciance del giovine Asthon valsero a mettergli
<span class="pagenum"><a id="Page_167"></a>[167]</span>
in seno un germe di vaghi sospetti,
e una tentazion di temere che da' vincoli ai
quali erasi assoggettato coglierebbe il sol
frutto di vedersi, a guisa dei prigionieri dei
Romani, trascinato dietro al carro trionfale
di un vincitore avido unicamente di soddisfare
l'orgoglio a spese del vinto. Questa
paura, lo ripetiamo, non aveva il menomo
fondamento, nè può dirsi che Ravenswood
la concepisse sul serio. Gli bastava considerar
gli occhi di Lucia per non poter serbare
il più lieve sospetto sulla sincerità di
quel cuore. Nondimeno la naturale alterezza,
rendendogli più penoso il sentimento
della sua povertà, ne facea l'animo più
accessibile a quei sospetti, che, come indegni
di se medesimo, avrebbe in circostanze
più felici disprezzati e banditi. Giunsero
al castello, al vestibolo del quale trovavasi
ser Guglielmo, cui fatto avea qualche senso
di maraviglia la lunghezza di questo passeggio.
</p>

<p>
„ Se Lucia non fosse stata così bene accompagnata,
diss'egli, il mio cuore non sarebbe
stato senza forti inquietudini, e avrei
mandato alla capanna di Alisa per intendere
qualche notizia; ma col sere di Ravenswood,
con un uomo sì valente e sì generoso,
io sapea che mia figlia non correva
verun pericolo. „
</p>

<p>
Lucia cercò di allegar qualche scusa per
giustificare una sì lunga lontananza; ma
<span class="pagenum"><a id="Page_168"></a>[168]</span>
provando un rimorso interno nel ricorrere
ai sutterfugi, le mancarono le parole alla
metà della prima frase che aveva incominciata.
Ben venne in soccorso di lei il sere
di Ravenswood sforzandosi di compire in
qualche modo la spiegazione architettata da
Lucia; ma provò l'imbarazzo medesimo,
simile ad uomo che volendo liberare il compagno
da un pantano, ove questi trovisi a
mezza vita, vi affonda dentro egli stesso.
</p>

<p>
Ognuno immagina che la confusione dei
due amanti non isfuggì agli sguardi acuti
dello scaltrito giureconsulto, avvezzo, in
virtù della sua professione, a seguire la natura
umana per tutti i segreti suoi anditi;
ma non era nelle mire politiche di costui
il far sembiante d'accorgersene. Bramava
vedere Edgardo di Ravenswood compiutamente
avvinto, rimanendo egli in perfetta
libertà; nè avvisò un istante solo, che Lucia,
partecipe della passione, che a seconda
delle speranze di lui inspirava, avrebbe, nel
momento più conclusivo, sconcertati tutti
gli stratagemmi di quella colpevol politica.
Non dissimulava a se medesimo la possibilità
che Lucia concepisse per Ravenswood
alcuno di que' sentimenti che romanzeschi
venivano da lui chiamati, nè l'altra possibilità
che questi sentimenti si trovassero in
contraddizione o colle circostanze avvenire,
o colla volontà positiva e assoluta di lady
Asthon. Ma, nella sua immaginazione, era
<span class="pagenum"><a id="Page_169"></a>[169]</span>
facil cosa il cancellarli dall'animo della
figlia, mediante un viaggio a Edimburgo,
o anche a Londra, o col dono di una nuova
guernizione di merletti, o finalmente
collo schierarle in prospettiva una mezza
dozzina di amanti, solleciti di tenere nel
cuor di Lucia le veci dell'uomo che se ne
era impadronito, e al quale le si volesse
prescrivere di rinunziare. Considerate adunque
le cose sotto tutti gli aspetti, egli credeva
in quel momento cosa migliore pei proprj
vantaggi il favorire, anzichè porle ostacoli,
l'inclinazione mutua dei due amanti.
</p>

<p>
E quando poi si facea a considerare le
cose nel punto più favorevole, le nozze di
sua figlia col sere di Ravenswood non gli
sembravano nè impossibili, nè da disdegnarsi.
Estinguevano un odio di famiglia che
non lo lasciava privo d'inquietudini, confondeano
gl'interessi della casa di Ravenswood
con quelli della propria famiglia; sedavano
qualche segreta rampogna della sua
coscienza, e gli assicuravano per genero un
tale, in cui ravvisava, e ingegno, e prerogative
bastevoli per innalzarsi alle prime
dignità dello Stato. In tali pensieri lo confermò
una lettera che avea ricevuta in quella
mattina, e fu premuroso di farne partecipe
Edgardo.
</p>

<p>
Questa lettera gli era stata arrecata da
un messaggero, spedito da quell'amico a noi
noto, che operava sott'acqua per assicurare
<span class="pagenum"><a id="Page_170"></a>[170]</span>
il buon successo della fazione de' patriotti,
capo della quale era l'uomo che inspirava
maggior terrore al lord Cancelliere,
l'operoso ed ambizioso marchese di Athol.
Athol, come vedemmo, non avrebbe avuto
disgusto di condurre sotto i proprj stendardi
ser Guglielmo Asthon, e aveva incaricato
il precitato negoziatore di esplorarne
cautamente i pensieri. Questi per verità, e
parimente il vedemmo, non riuscì ad ottenere
dal lord Cancelliere una risposta diretta
e favorevole, ma ne fu pazientemente
ascoltato, e quando partecipò l'esito delle
operate pratiche al suo commettente, il Marchese,
esclamò citando l'antico adagio francese:
<i>Château qui parlemente, et femme qui
écoute, sont bien près de se rendre</i>; poichè
gli sembravano soggetti di un buon paragone,
un uomo di Stato che si lascia proporre
partiti di cambiamento nel sistema
dell'amministrazione, un castello che viene
a parlamento, e una donna che ascolta;
e risolvè quindi di stringere il blocco
al lord Cancelliere.
</p>

<p>
Incaricò poscia il comune amico di far
giungere a ser Guglielmo Asthon una lettera,
mediante la quale lo stesso Marchese
avvisavalo che sarebbe venuto a rendergli,
senza cerimonie, una visita nel suo castello
di Ravenswood. Era divulgato che il marchese
di Athol stava per imprendere un viaggio
nel mezzodì della Scozia. Strade cattive;
<span class="pagenum"><a id="Page_171"></a>[171]</span>
osterie orride; i due individui benchè
non uniti insieme in intrinseci legami d'amicizia,
nondimeno membri della stessa amministrazione;
erano circostanze sufficienti
per chiuder la bocca a chi avesse avuta la
tentazione di attribuir tale visita a qualche
cabala politica, e per dare un aspetto di
naturalezza alla cosa. Il Cancelliere rispose
immantinente al suo collega amministrativo,
che avrebbe ascritto ad onore, e gli sarebbe
grato il riceverlo; risoluto nonostante
in suo cuore di non fare un passo innanzi
a seconda dei fini del Marchese, a meno
che la ragione, vale a dire il suo personale
interesse, non glielo prescrivessero.
</p>

<p>
Nell'occasione di tale visita, due circostanze
lo allettavano grandemente; la presenza
di Ravenswood, e la lontananza di
lady Asthon. Col dare a divedere che tenea
come ospite prediletto in sua casa il parente
e l'amico di Athol, offeriva una prova
della sua propensione a dimostrare ogni genere
di riguardi al suo collega che di tal
prova dovea essere lusingato: fermo poi nell'idea
di tener le vie tortuose, di destreggiare,
di guadagnar tempo, gli pare più
opportuna a fare i convenevoli della casa la
figlia sua, che non la madre, il cui carattere
altero e indomabile avrebbe, in una
maniera o nell'altra, sconcertati i sistemi
politici del marito.
</p>

<p>
Non si fece Edgardo pregar lungo tempo
<span class="pagenum"><a id="Page_172"></a>[172]</span>
di rimanere fino all'arrivo del Marchese al
castello, poichè le cose accadute presso la
fontana della Sirena ogni desiderio di partenza
dal suo cuore aveano sbandito. Lucia
e Lockard ricevettero, ciascuno in quanto
li riguardava, l'ordine di apparecchiare
le cose necessarie per ricevere il Marchese
con tal pompa, e lusso, di cui fino allora
non si avea generalmente idea nella Scozia.
</p>
</div>

<div class="chapter">
<p>
<span class="pagenum"><a id="Page_173"></a>[173]</span>
</p>

<h2><a id="capXI"></a>
CAPITOLO XI.
</h2>

<div class="poem">
<p>„ Non voglio ascoltar repliche; fate quel ch'io comando</p>
<p>„ E vada nel riceverlo la parsimonia in bando.</p>
<p>„ Vo' che fra suoni e canti accolgalo il mio tetto,</p>
<p>„ Uom cui fortuna arrida, vi è sempre il ben accetto. „</p>
<p class="i8"><i>Nuovo metodo per pagar vecchi debiti.</i></p>
</div>

<p>
Ser Guglielmo Asthon, e si è veduto in
diverse occasioni, non mancava d'ingegno; conosceva
ad uno ad uno gli andrivieni del labirinto
delle leggi; avea grande pratica del
mondo. Nondimeno, il suo carattere, conservando
sotto certi aspetti, l'impronta della
natural timidezza, e di quella consuetudine
della cabala, alla quale il Lord doveva
il suo innalzamento, non corrispondeva
in modo alcuno al grado di dignità in
cui trovavasi collocato. Troppo spesso lasciava
scorgere che a malgrado delle cure
datesi a coltivare il proprio ingegno, stava
questo rinchiuso in un circolo di mediocrità
d'onde uscir non poteva, e che tutti i suoi
sforzi non valevano a nasconderne le abbiette
inclinazioni dell'animo. Gli piacea sfoggiar
di ricchezze con un'ostentazione non
d'uomo, al quale la consuetudine di goderne,
formò d'esse una necessità, ma di
un nuovo ricco che vuol far mostra della
sua opulenza. Niuna particolarità, benchè
<span class="pagenum"><a id="Page_174"></a>[174]</span>
triviale, poteva sfuggirgli; e Lucia dovè accorgersi
del rossor di disdegno che pigneasi
sul volto del sere di Ravenswood, allorchè
udiva il lord Cancelliere discutere gravemente
con Lockard e colla vecchia governante
su quelle minutezze di cui i personaggi
d'alto conto non si prendono mai fastidio,
perchè sanno l'impossibilità che
vengano dimenticate.
</p>

<p>
„ Perdono a ser Guglielmo, dicea una
sera Ravenswood a Lucia, questo suo vivissimo
desiderio di ricevere convenevolmente
il marchese di Athol, perchè tale visita
è un onore per lui, e dee mostrar d'avvedersene.
Va ottimamente, se vuole che nulla
manchi al decoro di un simile ricevimento;
ma quando lo vedo scendere alle meschine
particolarità della cucina, della dispensa,
e perfin del pollaio, confesso che mi scappa
la pazienza. In que' momenti amerei meglio
la povertà di Wolfcrag, che tutta l'abbondanza
del castello di Ravenswood. „
</p>

<p>
„ Eppure disse Lucia, per avere appunto
badato a queste particolarità, mio padre
s'è veduto in istato d'acquistare...... „
</p>

<p>
„ I beni che i miei maggiori furono costretti
vendere per non averci badato abbastanza.
Sia pure! ma un carico d'oro non
cresce a proporzione le forze dell'animale
che lo dee portare sul dorso. „
</p>

<p>
Sospirò Lucia che vedea troppo chiaramente
quanto il suo amante disprezzasse i
<span class="pagenum"><a id="Page_175"></a>[175]</span>
modi e le consuetudini d'un padre, da lei
riguardato come il suo unico amico, di un
padre, la cui tenera affezzione avea sì spesso
compensati nell'animo di lei la freddezza
e i disdegni materni.
</p>

<p>
Nè andò guari che i due amanti si trovarono
ancora diversi di parere sopra un articolo
non men rilevante. La religione, questa
madre della pace, era sì male intesa in
que' giorni di discordia, che le sue forme
e le sue discipline divenivano un argomento
di odj accaniti e di perpetue dissensioni.
Il lord Cancelliere, affezionato alla parte dei
<i>wigh</i>, appartenea per conseguenza alla Chiesa
presbiteriana, per la quale avea creduto
in molte occasioni, gli convenisse mostrare
più zelo di quello che forse in realtà ne
sentiva. Per una conseguenza naturale di
ciò, negli stessi principj era stata allevata
la sua famiglia. Ravenswood al contrario,
imbevuto di quelli degli <i>Episcopali</i>, rimproverava
talvolta a Lucia il fanatismo di
alcuni fra i ministri del culto da lei professato;
intanto ch'ella dal canto suo gli
lasciava conoscere, più che non l'esprimesse,
il suo orrore a certe forme religiose
che erano, secondo essa e come le fu sin
da fanciulla insegnato, contrarie allo spirito
della vera religione.
</p>

<p>
Non quindi scemava l'affetto in cui si
teneano mutuamente, e pareva aumentarsi
a proporzione del conoscersi meglio l'un
<span class="pagenum"><a id="Page_176"></a>[176]</span>
l'altro; ma non era affatto scevro di disgustose
sensazioni. Ravenswood avea un'anima
più sublime, più altera delle persone che fino
allora convissute erano con Lucia; fornito
di idee più liberali e più sciolte; apertamente
sprezzava tante di quelle opinioni, che
per forza di educazione Lucia rispettava;
onde una specie di timore univasi in lei
alla tenerezza che per l'amante nudriva. Lo
stesso carattere dolce e pieghevole di Lucia
pareva ad Edgardo troppo atto a prendere
tutte le forme che vi volessero imprimere
coloro coi quali di continuo ella trovavasi;
avrebbe bramato di scorgere nella sua sposa
uno spirito più indipendente, più risoluto,
e capace, affrontando seco lui l'oceano
della vita, di goder la calma e di sfidar
le tempeste. Ma d'altro canto, ella era
sì avvenente, e a lui affezionata con tanta
tenerezza, e sì coerente a se stessa nella
bontà del suo animo, che a malgrado di
non poterle inspirare maggior risoluzione e
fermezza, a malgrado di qualche impazienza
mossa in lui dalle continue trepidazioni
di Lucia, che temeva venisse scoperto il
loro amore, questo stesso carattere di mansuetudine,
prossima alla debolezza, gliela
rendeva ogni giorno più cara. Ella era un
ente timido che, postosi sotto la protezione
di Edgardo, lo avea fatto l'arbitro del
suo destino, il padrone della felicità, e della
infelicità, della sua vita. Come non avrebbe
<span class="pagenum"><a id="Page_177"></a>[177]</span>
egli potuto amarla con tutto il cuore?
</p>

<p>
Se avessero avuto il tempo di conoscersi
perfettamente, prima di abbandonarsi alla
passione che li dominava, Ravenswood avrebbe
inspirato troppo timore a Lucia, perchè
ella si fosse risoluta a concedergli amore,
ed egli medesimo ravvisando nella mansuetudine
e nella docilità di miss Asthon una
tal qual debolezza di spirito, non sì agevolmente
le avrebbe assoggettati il cuore
e gli affetti. Ma poichè si erano giurata fede,
a temer limitavansi, Lucia che l'orgoglio
del suo amante nol facesse un giorno
pentire di averle consagrato il suo cuore, ed
Edgardo, che la lontananza, le difficoltà,
le istanze de' parenti di miss Asthon, non
giungessero a sradicare da un animo troppo
pieghevole la rimembranza de' primieri suoi
giuramenti.
</p>

<p>
„ Sbandite questo timore, gli diceva ella,
un giorno che Ravenswood lo lasciò
traspirare. Gli specchi dotati della facoltà
di riflettere successivamente gli oggetti che
lor vengono presentati, son fatti di materia
salda e compatta, come il cristallo e
l'acciaio; ma le sostanze di una più dolce
natura, ricevuta che hanno una volta una
impressione non la perdono più. „
</p>

<p>
„ Questa è poesia, mia cara amica, e
voi sapete che la poesia si pascola di finzioni. „
</p>

<p>
„ Ebbene, credete dunque a quello che
<span class="pagenum"><a id="Page_178"></a>[178]</span>
vi dico in buona prosa. É ben vero che non
darei la mano a nessuno senza il consenso
de' miei genitori; ma nè la forza, nè la persuasione
m'indurranno giammai a concederla
ad altri fuori che a voi, sempre che non
rinunciaste voi stesso al diritto che vi ho
dato sovr'essa. „
</p>

<p>
Non mancano circostanze agli amanti per
tornare in simili spiegazioni. Di rado Enrico
trovavasi in lor compagnia; perchè, o
la necessità lo costringeva ad ascoltare le
lezioni del precettore, o la sua inclinazione
lo conducea, insieme a Normanno e agli
altri boscaiuoli, nella foresta. Il Cancelliere
passava tutte le mattine nel suo gabinetto,
inteso a mantenere corrispondenze
di variatissimo genere; a meditare, non senza
inquietudine, sulle notizie che gli venivano
da tutti i punti della Scozia, e sul
cambiamento che prevedevasi nel sistema
di pubblica amministrazione; per ultimo a
calcolare la forza delle due fazioni che si
disputavano la pubblica autorità. Spesso
pensava agli apparecchi del ricevimento del
marchese d'Athol, il cui arrivo era stato
ritardato da un affare non preveduto; dava
ordini ai suoi servi; li contrammandava;
poi tornava ancora alle abbandonate
meditazioni.
</p>

<p>
In mezzo a tali diverse faccende politiche
e domestiche, parea non accorgersi che
sua figlia non avea d'altra compagnia fuor
<span class="pagenum"><a id="Page_179"></a>[179]</span>
del sere di Ravenswood. I suoi vicini, giusta
l'uso de' vicini di tutti i paesi, mormoravano
ch'egli tollerasse fra due giovani
una tanta intrinsichezza, a meno che
non avesse ideato di maritarli insieme, della
qual cosa tutti stentavano a persuadersi.
In realtà, egli non si prefiggeva altro fine
che quello di guadagnar tempo a scoprire
fin quanto il nobile Marchese fosse disposto
a prender parte negli affari di Edgardo e
ad essergli utile. Sinchè non vedea dilucidati,
in modo da non rimanergli più dubbio,
questi due punti, a nessuna cosa voleva
obbligarsi, affinchè gli rimanesse la libertà
di conformare le proprie risoluzioni
alle circostanze e ai bisogni del suo personale
interesse. Ma, siccome accade alla
maggior parte degli uomini astuti e avvezzi
alla cabala, avea trascorsa la meta alla
quale intendea.
</p>

<p>
Fra le persone propense a biasimare con
maggiore severità la condotta di ser Guglielmo
Asthon che permettea e questo prolungato
soggiorno del sere di Ravenswood, e
le costanti premure dimostrate da questo a
Lucia, si trovarono il nuovo lord di Girningham,
e il suo fedele scudiere, o compagno
di stravizzi, personaggi che abbiamo
già conosciuti, sotto il nome di Hayston di
Bucklaw l'uno, e di capitano Craigengelt
l'altro. Avendo il primo ereditato immensi
beni dalla sua vecchia zia, trovò inoltre
<span class="pagenum"><a id="Page_180"></a>[180]</span>
negli scrigni di essa tanto danaro quanto
bastavagli ad estinguere tutte le ipoteche
di cui andava gravato il retaggio del padre
suo, del quale volle continuare a portar con
onore il cognome. Veramente, il capitano
Craigengelt gli avea insinuato un modo più
vantaggioso di far fruttare questa somma,
impiegandola in Francia, ove il sistema di
Law era allora in altissima opinione salito,
e proponendogli anzi di trasferirsi per sì
fatta speculazione a Parigi. Ma Bucklaw,
cui le avversità erano state una salutevolissima
scuola, resistendo a tutti gli sforzi di
Craigengelt, non volle prestare orecchio a
disegni che avventurassero una sostanza di
cui già sicuro posseditor si vedea. „ Uomo
che abbia mangiato pane di avena, bevuto
acqua, dormito su materasso di borra nella
torre di Wolfcrag, ripeteva egli talvolta,
dee pensar sin che vive, al merito di un
buon pasto, di un buon vino, di un buon
letto: e non mettersi mai al cimento di aver
bisogno di ricorrere di nuovo ad una simile
ospitalità. „
</p>

<p>
Craigengelt pertanto si trovò deluso nella
speranza che avea sulle prime concepita di
farsi una vittima nel preteso suo amico. Non
è quindi che non traesse un profitto considerabile
dal nuovo stato della fortuna di
Bucklaw. Questi, che non era mai stato
dilicato nella scelta delle persone con cui
convivere, non provava disgusto della vicinanza
<span class="pagenum"><a id="Page_181"></a>[181]</span>
di un uomo, col quale, o a spese del
quale, potea ridere quando gliene prendeva
talento; d'un uomo di una compiacenza
che non avea limiti nel prestarsi ad ogni
capriccio del suo mecenate; abilissimo nello
sbandirne la noia colla sua grossolana allegria,
e pronto ad ogni momento a risparmiargli
il fastidio d'ubbriacarsi solo, quando
gli venia voglia di bere un fiaschetto di
vino; nè tal voglia di rado venivagli. A
questi patti, Craigengelt, sempre ben veduto
al castello di Girningham, l'avea di
fatto scelto per sua residenza quasi continua.
</p>

<p>
In nessun tempo e in nessuna circostanza,
poteva essere vantaggiosa a Bucklaw una
tale intrinsichezza. Nondimeno non gli era
tanto pericolosa, come avrebbe potuto esserlo,
s'egli non avesse ottimamente conosciuto,
prendendone alto disprezzo, il carattere
di questo vil parassito. Ciò non pertanto,
sì cattiva compagnia intendeva a distruggere
quei buoni principj che la natura
avea avuta intenzione d'instillare in
Bucklaw.
</p>

<p>
Craigengelt non perdonò più mai a Ravenswood
l'ingiurioso modo onde questi gli
levò la maschera d'onore e di coraggio, sotto
cui voleva nascondersi; e con un carattere
sì vigliacco e malvagio, non vedea una
via tanto espediente a assicurarsi una vendetta,
quanto il dar opera ad aizzare il risentimento
di Bucklaw contro di Edgardo.
</p>

<p>
<span class="pagenum"><a id="Page_182"></a>[182]</span>
Non perdea quindi occasione di rimettere
in campo la storia del duello che questi
avea ricusato di accettare, cercando con
tutte le possibili suggestioni di persuadere
al suo patrono, che l'onore lo costringeva
a pretendere compiuta soddisfazione; ma su
tale argomento Bucklaw conchiuse imponendo
perentoriamente silenzio al capitano.
</p>

<p>
„ Comprendo, gli disse, che il sere di
Ravenswood in quella occasione non usò come
dovea meco, nè vedo con qual diritto
mi abbia mandata una sì altera risposta.
Però, gli dovetti una volta la vita, e mettendo
una pietra di dimenticanza sull'ultimo
affare, mi riguardo sdebitato con lui.
Se gli accadesse di farmi un nuovo insulto,
considererei saldato il conto vecchio, e allora
saprei come contenermi, e il sig. Ravenswood
avrebbe da pensare ai casi suoi. „
</p>

<p>
„ E pensarci davvero! esclamò Craigengelt.
Prima della terza botta lo stendete
per terra. „
</p>

<p>
„ Quanto dite ora, mi prova una delle
due cose; o che non lo avete mai veduto
battersi, o che non v'intendete niente affatto
di questi affari. „
</p>

<p>
„ Non me n'intendo! affè, è leggiadro
lo scherzo! Non ho io preso lezione dal sig.
Sagou, il primo maestro di scherma che fosse
a Parigi, poi dal sig. Poco a Firenze, e
da <i>mein herr</i> Durchstossen a Vienna? „
</p>

<p>
„ Già non so, se nulla di questo sia vero;
<span class="pagenum"><a id="Page_183"></a>[183]</span>
ma ammettendolo, che conseguenza ne
deriva? „
</p>

<p>
„ Che voglio essere dannato, Bucklaw, se
in tutti questi paesi ho mai veduto un Francese,
un Italiano, un Tedesco, mettersi in
positura, vibrare una stoccata, pararla, con
una maestria simile alla vostra! „
</p>

<p>
„ E nondimeno credo che mentiate, caro
Craigengelt. Non è per questo che non osi
lusingarmi di maneggiare la spada, la sciabola,
la pistola al pari d'un altro. „
</p>

<p>
„ E meglio di novantanove sopra cento,
che credono conoscere la bell'arte cavalleresca
della scherma, per avere imparato a
riscoter la spada, e a fare una finta. Mi
ricordo, che stando a Parigi, nel 1695, mi
trovava una sera all'Opera col cavaliere di
Chapon. Vi erano tre farfallini inglesi che... „
</p>

<p>
„ É lunga, capitano la storia che mi volete
contare? „ Così lo interruppe senza far
cerimonie Bucklaw.
</p>

<p>
„ Lunga, o corta, come vi piacerà „ il
parassito rispose.
</p>

<p>
„ Corta dunque! — Seria, o faceta? „
</p>

<p>
„ Seria terribilmente, perchè il cavaliere
ed io....... „
</p>

<p>
„ Quand'è così, vi prego tralasciar di
contarmela affatto. Versatemi un bicchier di
Bordò della mia buona defunta zia, e non
predicate, quando non si fa vendemmia,
come dicono i montanari. „
</p>

<p>
„ Lo so anch'io questo proverbio; me
<span class="pagenum"><a id="Page_184"></a>[184]</span>
lo insegnò il vecchio Evan Dhu, allorchè
io serviva nel suo corpo di montanari nell'anno
1689. — Craigengelt, mi dicea spesse
volte, voi siete un bravo giovane, quanto
il sia mai stato uomo che maneggi sciabola,
ma avete un vizio, voi. „
</p>

<p>
„ Un vizio! sclamò Bucklaw; non vi conoscea
come vi conosco io; ne avrebbe trovati
almeno vent'altri. Ma al diavolo le
vostre storie! Proponetemi un brindisi. „
</p>

<p>
Craigengelt si levò da sedere, e andando
in punta di piede sino alla porta, mise di
fuori il capo, per assicurarsi che nessun
fosse lì attorno; la chiuse con grande cura;
tornò al suo posto; rimase in piede, e tenendo
il suo bicchiere con una mano, e mettendo
l'altra sull'elsa della sciabola, disse
a mezza voce: „ Viva il re che sta dall'altra
banda dell'acqua! „
</p>

<p>
„ Ascoltatemi, capitano; così Bucklaw
gli parlò. Vi dirò primieramente che per
quanto spetta a cose di politica, mi serbo
in mio cuore la mia opinione. Inoltre, rispetto
troppo la memoria della mia venerabile
zia, lady Girnington; nè quindi permetterò
mai che i suoi dominj vadano esposti
a pericoli di confiscazione e di ammende
per qualche imprudenza da matto. Conducetemi
il re Giacomo a Edimburgo, e seco
una scorta di trenta mila uomini; allora vi
spiegherò com'io la pensi su i diritti di
questo principe. Ma mettermi per bel diletto
<span class="pagenum"><a id="Page_185"></a>[185]</span>
in rete con persona e beni, è quello
che non mi vedrete fare. Se dunque vi piace
portare colla mano sulla sciabola tali brindisi
che possano venire interpretati come atti
di fellonia verso il Governo attuale, capitano
mio, potete andare a cercarvi fortuna
altrove. „
</p>

<p>
„ Dunque indicate voi qual brindisi più
v'aggrada, Bucklaw. Io vi farò da secondo,
fosse anche un brindisi ad onore e gloria
del diavolo. „
</p>

<p>
„ Vi proporrò un brindisi che dovrebbe
sembrarvi più aggradevole. Che cosa direste
s'io vel proponessi ad onore di Lucia
Asthon? „
</p>

<p>
„ Con tutto il cuore, sclamò il capitano,
sollevando il suo bicchiere. É la più bella
giovinetta di tutto il Lothian. Peccato che
quell'imbecille il suo padre la butti dietro
a quel superbo mendicante di Edgardo Ravenswood! „
</p>

<p>
„ Non la tiene ancora „ disse Bucklaw
con un tuono, che comunque assai indifferente,
eccitò non poco la curiosità di Craigengelt;
curiosità unita a speranza di
trarre dal labbro di Bucklaw qualche confidenza,
utile al nostro galantuomo per rendersi
necessario. Perchè non bastava a costui
di vedersi tollerato in casa del suo protettore;
avrebbe voluto mettervisi di piè
fermo e con maggiore saldezza.
</p>

<p>
„ Io credea, disse questi dopo un istante
<span class="pagenum"><a id="Page_186"></a>[186]</span>
di silenzio che fosse affare già concluso.
Vivono insieme continuamente, nè si parla
d'altro in tutto il paese. „
</p>

<p>
„ Quante belle cose, figliuol mio, si possono
dire! ma io so come va la faccenda,
e bevo alla salute di miss Lucia Asthon. „
</p>

<p>
„ Berrei alla salute di questa <i>sgualdrinella</i>
in ginocchio, se credessi che avesse il
giudizio di scacciare da se quel pallone
pieno di vento. „
</p>

<p>
„ Craigengelt, gli disse in serio tuono,
Bucklaw, vi prego a badare come parlate
di miss Asthon, alla presenza mia, e anche
dove non sono. „
</p>

<p>
„ Che cosa ho detto? <i>tortorella</i>, mi pare........
Certamente, non ho potuto voler dire
che <i>tortorella</i><a class="tag" id="tag8" href="#note8">[8]</a>. Per l'Altitonante!
Vorrei che ella lo scartasse come una bassa
di picchetto, e che in vece prendesse su
il re di cuori; voi capite chi m'intendo
per re di cuori. Ma!........ „
</p>

<p>
„ Ma che cosa „
</p>

<p>
„ Ma so che passano le ore intere a tu
per tu, ne' campi, ne' boschi....... „
</p>

<p>
„ Tutta colpa di suo padre! Però una
tale pazzia escirà ben presto del capo della
giovine, se mai vi è entrata. Intanto,
capitano, empite il vostro bicchiere, e state
<span class="pagenum"><a id="Page_187"></a>[187]</span>
allegro che voglio farvi cosa gratissima,
raccontarvi un segreto, una trama..... e vi
entrerà anche un laccio; ma non abbiate
paura, capitano, pel vostro collo; parlo il
linguaggio figurato. „
</p>

<p>
„ Sarebbe qualche disegno di matrimonio? „
chiese Craigengelt cui si allungava
nel tempo stesso la faccia; perchè prevedea
di trovarsi, ammogliatosi una volta Bucklaw,
in uno stato più precario assai, che
non all'ombra del morbinoso celibato del
suo protettore.
</p>

<p>
„ Sì, figliuol mio, appunto un matrimonio.
Ma perchè a tal notizia impallidiscono
i rubini delle vostre guance? Vi
sarà sempre un angolo vacante alla mensa
del castello di Girningham, e sempre in
questo angolo saranno preparati un tovagliuolo,
un coltello, una forchetta, e soprattutto
un bicchiere; e voi potrete sempre sedervi
a quell'angolo, ed essere il ben venuto,
quand'anche tutte le gonnelle del
Lothian avessero giurato il contrario. Credete
ch'io sia uomo da farmi condurre per le
falde, come i bambini? „
</p>

<p>
„ Eh! ho udito dire la stessa cosa a più
d'una persona stimabile, a più di un buon
amico: ma!.... Il diavolo mi porti se so
il perchè! non ho mai trovata una donna
che mi veda di buon occhio. Tutte le mogli
di questi miei amici sono sempre riuscite
a farmi bandire prima che fosse trascorso un
mese dopo le nozze. „
</p>

<p>
<span class="pagenum"><a id="Page_188"></a>[188]</span>
„ Bisognava procurare di mantenervi in
campo tutto quel mese; e allora sareste stato
sicuro della vittoria. „
</p>

<p>
„ Ed è bene a questo mantenermi un mese
che non ho mai potuto riuscire, rispose
in tuono addolorato il parassito. Io era intrinseco
amico di lord Castle Cuddy; potevamo
dirci uno il pollice, l'altro l'indice
della mano; io gli domava i cavalli, prendeva
a suo nome danaro in prestito per lui
e per me; ammaestrava i suoi falchi, gli
insegnava a far con vantaggio le sue scommesse.
Quando lo prese il capriccio di ammogliarsi,
gli feci sposare Katie Glegg,
della quale mi credea sicuro quanto di una
donna si possa essere. Ebbene! quindici giorni
dopo, la porta del castello mi venne
chiusa. „
</p>

<p>
„ Ardisco però sperare, soggiunse Bucklaw,
di rassomigliarmi tanto poco a lord
Castle Cuddy: quanto la giovine Asthon si
rassomiglia poco a Katie Glegg. Poi; che
vi piaccia, o non vi piaccia, non sarà ciò
che possa dar peso all'affare. La quistione
sta in sapere, se volete, o no, prestarmi
servigio? „
</p>

<p>
„ Prestar servigio a voi! a voi, il migliore
di tutti i miei amici! a voi pel quale
farei co' piè scalzi tutto il giro del globo!
mettetemi alla prova, indicatemi il tempo,
il luogo, le circostanze, e vedrete, se io
sia pronto a servirvi in tutto e per tutto. „
</p>

<p>
<span class="pagenum"><a id="Page_189"></a>[189]</span>
„ Dunque bisogna fare per me dugento
miglia. „
</p>

<p>
„ Dugento! Mille ne farei, e mi parrebbe
un salto di pulce. Vado immantinente
a mettere la sella al mio cavallo. „
</p>

<p>
„ Un momento! Conviene pur che vi dica
ove dovete andare, e quello che dovete fare.
Voi saprete, o se nol sapete, ve lo dico,
che ho nella Nortumberlandia una parente;
è questa lady Blenkensop. Nel tempo
della mia avversità, costei si dimenticò
perfino il mio nome; ma accortasi che il
sole della prosperità mi scaldava, le è subito
tornata a mente la nostra parentela. „
</p>

<p>
„ Vadano al diavolo tutte queste canaglie
che hanno due visi! sclamò con enfasi
il capitano. Almeno non si potrà dire di
John Craigengelt ch'egli non sia stato l'amico
de' suoi amici, così nella buona, come
nella cattiva fortuna, così nella povertà,
come nella ricchezza, e voi, Bucklaw, potete
raccontar qualche cosa! „
</p>

<p>
„ Oh! state pur certo, Craigengelt, che
non mi sono dimenticato nulla. Mi ricordo
benissimo, che quando io non sapea come
vivere, mi volevate trappolare al servigio
del re di Francia e del Pretendente; che
poco dopo, mi prestaste una ventina di monete
d'oro, perchè, come fermamente lo credo,
avevate saputo che la vecchia lady Girningham
era morta, il dì innanzi, d'un
colpo di paralisi. Ma non importa, Craigengelt,
<span class="pagenum"><a id="Page_190"></a>[190]</span>
non vi dico questo in aria di rimprovero;
solo per provarvi che so dare il
giusto valore alle cose; e credo nondimeno,
che mi amiate molto alla vostra usanza,
vale a dire perchè ci trovate il vostro interesse.
E in conseguenza di ciò, mi volgo a voi
in questo momento, giacchè la mia disgrazia
porta ch'io non abbia un aiutante migliore.
Ma per tornare a questa lady Blenkensop,
avete a sapere che ella è intrinsica
amica della duchessa Sara.... „
</p>

<p>
„ Di Sara Jennings! della duchessa di
Marlborough! Oh! dunque è una donna di
cui è bene avere la conoscenza. „
</p>

<p>
„ Tacete, se è possibile, e non vi state
a fabbricare castelli in aria sulla sua conoscenza.
Sappiate che, in grazia di una
nipote di questa duchessa di Marlborough,
la mia parente è divenuta intrinsica amica
di lady Asthon, moglie del lord Cancelliere.
Ora, mentre io vi parlo, la suddetta
lady Asthon è in visita presso lady Blenkensop,
in un castello posto in riva al Warsbeck;
e come l'usanza di queste gran dame
è di considerare zero i loro mariti in
tutto quanto si riferisce all'interno delle
loro famiglie, lady Blenkensop ha avuta la
bontà di intavolare un trattato di nozze fra mia
Signoria e la spettabile Lucia Asthon; nella
quale negoziazione entravano, lady Asthon
qual plenipotenziaria del marito e della figlia,
senz'altre credenziali fuor di quella
<span class="pagenum"><a id="Page_191"></a>[191]</span>
che si è sottoscritta da se medesima, e la
madre Blenkensop, stipulante per me, ed
a mio nome, è munita degli stessi pieni
poteri dell'altra. Voi potete immaginarvi,
come rimanessi sorpreso in udendo che era
quasi conchiuso un trattato, nel quale io
era parte interessata, e sul quale niuno
mi avea fatto l'onore di consultarmi nè poco,
nè assai. „
</p>

<p>
„ Ch'io buschi cappotto, se questo procedere
s'accorda colle leggi del giuoco! E
voi, che cosa rispondeste? „
</p>

<p>
„ La mia prima idea fu di mandare al
diavolo il trattato e i negoziatori; la seconda,
di riderne; la terza di pensare che il
partito non era fuor di ragione, e mi conveniva
assaissimo. „
</p>

<p>
„ Però, parmi che abbiate veduto solo una
volta la giovinetta alla caccia..... ma.....
col volto coperto da una maschera.... son
certo che me lo avete detto. „
</p>

<p>
„ Che monta ciò, Craigengelt? ella mi
piace. E poi, il modo villano usato meco
da Ravenswood! Chiudermi la porta in faccia!
Costringermi a desinare con una truppa
di picchieri e di servi, perchè avea l'onore
di ricevere in quel suo castel della fame
il lord Cancelliere e sua figlia! come se avesse
arrossito della mia compagnia! Dio mi danni!
ma è un tiro che non gli perdono, se
non arrivo a fargliene un altro della stessa
natura. „
</p>

<p>
<span class="pagenum"><a id="Page_192"></a>[192]</span>
„ Ottima idea, (esclamò Craigengelt garbandogli
l'andamento che questo affare prendea).
Se gli fate inghiottir questa pillola,
crepa di rabbia! „
</p>

<p>
„ Oh, non tanto! Ha attorno al cuore
una corazza di ragione e di filosofia; corazza
che manca a voi ed a me, mio caro Craigengelt!
Ad ogni modo ciò mi servirà a mortificarne
l'orgoglio, ed è quanto unicamente
desidero. „
</p>

<p>
„ Un momento! il capitano soggiunse. Intendo
adesso il perchè vi ha chiusa in faccia
la porta della sua cadente e miserabile
torre. Arrossire della vostra compagnia! Oh,
non mai! Il cavaliere dalla Trista Figura
temeva che il supplantaste nel cuore della
sua Dolcinea. „
</p>

<p>
„ Lo credete voi? No, no; è impossibile.
Che diavolo! Egli è evidentemente più
bello di me. „
</p>

<p>
„ Chi? egli più bello? É nero come un
mulatto. E quanto alla statura... É un pezzo
di giovine, non può negarsi.... Ma chi ardirebbe
metterlo a confronto con un giovine
di mezzana statura, vigoroso, ben proporzionato?... „
</p>

<p>
„ Oh il diavolo si porti via voi, e anche
me per punirmi di star ascoltando le
vostre corbellerie! quasi non sapessi che se
fossi anche gobbo e storto nelle gambe, mi
fareste i medesimi elogi. — Ma per tornare
a Ravenswood, non ha avuti riguardi per
<span class="pagenum"><a id="Page_193"></a>[193]</span>
me; nemmeno io ne avrò per lui; e se posso
portargli via la sua innamorata, gliela
porto via senza fallo. „
</p>

<p>
„ Se potete! Voi guadagnerete la partita
con punto, quinta e quattordici, mio
caro re del color favorito; gli darete picchetto,
repicco e cappotto. „
</p>

<p>
„ Mi fareste grazia di tacere? Le cose
dunque son venute a un punto che ho accettate
le proposte della mia parente. Dote,
stato vedovile, siam d'accordo di tutto,
e l'affare dee concludersi appena lady
Asthon sarà di ritorno al castello, perchè
è dessa la sola che in quanto ai figli regola
le cose della famiglia. Non mi rimane
che da spedirle la nota specifica de' beni
su i quali lo stato vedovile verrà assicurato. „
</p>

<p>
„ Datela a me e parto subito. Diavolo!
Giuro su questa tazza di vino che anderei
per voi alle estremità della terra, alle
porte di Gerico, sotto le zone torrida e
glaciale... „
</p>

<p>
„ Sì, sì, credo che fareste qualche cosa
per me, e molto per voi medesimo. Ma ascoltatemi.
Voi capirete ottimamente che per
mandare questa nota, non mi abbisognerebbe
nulla più dell'ordinaria opera d'un
corriere; e se bramo che ve ne incarichiate
voi, gli è perchè, stando in compagnia
delle suddette dame, potrete, senza far mostra
di dare importanza alla cosa, lasciarvi
sfuggire una parola su questo soggiornare
<span class="pagenum"><a id="Page_194"></a>[194]</span>
di Ravenswood in casa del lord Cancelliere.
Non vi sarà difficile introdurre il
discorso sulla visita che il marchese di Athol
sta per fare colà, onde concertare, come
è voce universale, un matrimonio tra
il proprio parente e miss Asthon. Mi piacerebbe
sapere come la madre la pensi su
tutto ciò; perchè non voglio disputare il premio
della corsa, quando veda la probabilità
che Ravenswood arrivi alla meta prima
di me. Già ci è da scommettere a suo favore. „
</p>

<p>
„ Non lo crediate! Quella mariuola ha
troppo discernimento.... E su di ciò, voglio
bere una terza volta alla sua salute, e voglio
che cinquecento diavoli mi torcano il
collo... „
</p>

<p>
„ Ascoltatemi, Craigengelt. Pensate che
vi troverete con donne, colle quali non vi
siete mai, credo, trovato in tempo di vita
vostra, donne d'alto grado. Ricordatevi che
non istà bene farsi udire giurando ad ogni
parola, nè aver sempre il diavolo sulla lingua.
Ad ogni buon fine, nello scrivere a
lady Blenkensop, l'avvertirò, che abbracciaste
da giovinetto la professione militare,
e che la vostra educazione fu trascurata. „
</p>

<p>
„ Si, sì; soggiunse Craigengelt; e aggiugnete
che sono un militare franco, leale,
valoroso, onesto.... „
</p>

<p>
„ No, no, non ci metterò epiteti di valore
e di onestà più del bisogno; mi atterrò
<span class="pagenum"><a id="Page_195"></a>[195]</span>
alla verità, compatibilmente colla necessità
di farvi ricevere, e questo perchè ho
bisogno che sproniate i fianchi a lady Asthon
per farla marciare. „
</p>

<p>
„ Conficcherò gli speroni con tanta forza
che rimangan coperti; e la farò galoppare,
come una manzotta inseguita da uno
sciame di vespe. „
</p>

<p>
„ Ora, Craigengelt, mi rimane a dirvi
che i vostri stivali, il vostro cappello, i vostri
abiti sono ottimi per istarvi in una brigata
d'imbriaconi; ma sconvengono a chi si presenta
in buona società. Bisogna dunque che
pensiate a rivestirvi da capo a piedi, ed
eccovi (gli porse nel tempo stesso una ben
guernita borsa) onde pagare le spese. „
</p>

<p>
„ Davvero, Bucklaw..... Per l'anima mia!...
amico!... voi mi fate torto, e non mi conoscete.
Nondimeno (soggiunse Craigengelt
prendendo la borsa), poichè desiderate così,
non voglio darvi il dispiacere d'un mio rifiuto. „
</p>

<p>
„ Ottimamente! Adesso, pensato che abbiate
alla vostra guardaroba, a cavallo, e
via! Prendete quel mio cavallo nero dalle
orecchie tagliate; ve lo dono. „
</p>

<p>
„ Bevo al buon successo della mia spedizione! „
disse empiendo il suo bicchiere
l'ambasciatore.
</p>

<p>
„ Vi ringrazio, e vi corrispondo. Non
vedo veramente altri ostacoli fuor dei capricci
che possono passare pel capo al padre
<span class="pagenum"><a id="Page_196"></a>[196]</span>
o alla figlia. Però si dice che Milady,
colla punta del dito mignolo fa girar quella
gente com'ella vuole. A proposito, capitano!
Pensate bene a dimenticare affatto quel
vostro gergo di giacobita. „
</p>

<p>
„ Diavolo! faceste bene a ricordarmelo!
Son tutte partigiane dei <i>wigh</i> le amiche di
Sara Marlborough. — Non importa; so all'uopo
vestire tutti i colori. Ho combattuto
con egual valore e sotto le bandiere di John
Churchill, e sotto quelle del duca di Berwick. „
</p>

<p>
„ Non credo, capitano, che abbiate mai
detta la maggior verità. Ma adesso è tardi;
nè avete il tempo di pensar questa sera agli
apparecchi del viaggio; scendete in cantina,
e portate di sopra un fiaschetto di Borgogna
del 1678. Guardate nel quarto scompartimento
a mano diritta. Anzi; portatene
una mezza dozzina; e così potremo a più
bell'agio discorrerla su i nostri affari. „
</p>
</div>

<div class="chapter">
<p>
<span class="pagenum"><a id="Page_197"></a>[197]</span>
</p>

<h2><a id="capXII"></a>
CAPITOLO XII.
</h2>

<div class="poem">
<p>„ Un maestoso cocchio ne apparve da lontano;</p>
<p>„ Quattro corsier brïosi lo conduceano al piano. „</p>
<p class="i8"><i>D'un Anonimo.</i></p>
</div>

<p>
Non perdè tempo Craigengelt a fare i
suoi apparecchi della partenza, e terminati
che furono, s'avviò. Mise ogni possibile
sollecitudine nel viaggio; e nell'adempiere
la sua commissione tutta la destrezza
che aveva supposta in esso Bucklaw. Arrivando
con commendatizie di milord Hayston
di Bucklaw, venne ottimamente accolto
da entrambe le Milady; ed è già cosa nota
come chi è ben prevenuto a favore di una
persona che impara a conoscere la prima
volta, per qualche tempo ravvisi e perfezioni
nei difetti, e persino virtù ne' vizj
della medesima.
</p>

<p>
Così accadde a lady Asthon, e a lady Blenkensop,
rispetto al degnissimo capitano.
Comunque avvezze alla scelta società, essendosi
elleno persuase di trovare nell'amico
di Bucklaw un uomo amabile e di ottima
compagnia, riuscirono in singolar modo ad
ingannar se medesime. É però vero che Craigengelt,
mercè la borsa del suo protettore,
andava ottimamente vestito, nè questo era
un punto di lieve importanza. Il suo contegno
<span class="pagenum"><a id="Page_198"></a>[198]</span>
impudente ebbe titolo di onesta alterezza,
scusabile in chi professa il mestiere
dell'armi; le sue millanterie, di coraggio;
le sue ciance, di prova di spirito. E affinchè
nessuno creda che la cosa si scosti
dalle regole della verisimiglianza, e anche
per rendere compiuta giustizia alle
due Milady, aggiugneremo che, se il loro
discernimento si trovò abbagliato, e se furono
così disposte a vedere di buon occhio
il capitano, vuole accagionarsene parimente
il momento in cui arrivò. Stanche di
rimaner sole da tanti giorni, stavano appunto
allora desiderando un terzo per rompere
tale monotonia, e per poter giocare
la sera una partita di tredriglio, giuoco,
che Craigengelt sapeva a perfezione come
tutti gli altri giuochi, dipendessero poi da
destrezza, o da sapere.
</p>

<p>
Sicuro una volta del favore delle due ospiti,
incominciò ad appuntare le due batterie
per eseguire le istruzioni ricevute dal
suo mandatario. Nè questo incarico gli fu
estremamente difficile, essendo la stessa lady
Asthon, desiderosissima di veder verificarsi
il parentado che lady Blenkensop le
avea proposto con tanta sollecitudine, e per
la persuasione che fosse di fatto vantaggiosissimo
alla famiglia del lord Cancelliere, e
per effetto di una mania che questa femmina
avea di far matrimonj. Bucklaw, erede
di lady Girningham, e spogliatosi delle
<span class="pagenum"><a id="Page_199"></a>[199]</span>
sue abitudini di prodigalità, era, ad avviso
di lady Asthon, il miglior partito che la
sua pastorella di Lammermoor si potesse augurare.
Così Lucia avrebbe avuto uno sposo
di nascita illustre, e padrone di una considerabil
ricchezza; che cosa di meglio potea
desiderare una giovine?
</p>

<p>
Si dava ancora che, in conseguenza della
fatta eredità, Bucklaw godea di qualche
prevalenza in una vicina contea, ove i Douglas
possedevano ragguardevoli fondi. Ora,
uno fra i desideri ardentissimi di lady Asthon,
era, che Sholto, il figlio suo primogenito,
venisse eletto rappresentante di questa
contea al Parlamento, e vedea nel parentado
negoziato con Bucklaw una circostanza
che sarebbe stata a suoi fini utilissima.
</p>

<p>
Craigengelt, che non mancava di sagacità
alla sua usanza, appena ebbe scoperto
questo secondario fine della Milady, a tal
parte volse le sue artiglierie, e le sue ben
architettate fazioni. „ Nulla impedirebbe
Bucklaw di essere rappresentante della Contea,
quando il volesse, dicea Craigengelt
alla medesima. Basterebbe si mettesse fra
i candidati; ha fra gli elettori due cugini
germani, sei parenti più in lontananza, e
tanti e tanti amici pronti a dare il proprio
voto, come prescriverebbe loro Bucklaw. Il
credito dei Girningam ha sempre fatto tutto
in questa Contea; ma il mio amico non è
<span class="pagenum"><a id="Page_200"></a>[200]</span>
per nulla voglioso d'entrare in Parlamento;
nè si sa ancora a chi altro vorrà giovar col
suo credito. Finora non ha preso impegno
per nessuno. Peccato che questo giovin signore
non sia in correlazione con qualche
persona autorevole, e capace di consigliarlo
e regolarlo! „
</p>

<p>
Tutti sì fatti discorsi, posti innanzi senza
alcun'apparenza di nascosto fine, non
andarono perduti per lady Asthon, la quale
si ripromise da quel momento di essere l'autorevol
persona che s'impadronirebbe della
preponderanza politica di Bucklaw, e la regolerebbe
in una guisa conforme agl'interessi
del proprio figlio primogenito.
</p>

<p>
Poichè il Capitano vide sì ben disposta
la nostra Milady, incominciò, per valerci
delle espressioni del suo Santo avvocato, a
spronarla ne' fianchi, avventurando alcuni
cenni sullo stato in cui erano le cose al
castello di Ravenswood. — L'erede della famiglia
che porta questo cognome, vi dimorava
da molto tempo: sembrava in ottimo
accordo col lord Cancelliere; non si scostava
un momento da miss Lucia; anzi su
di ciò, correano certe vociferazioni per tutto
il paese, che egli per altro si sarebbe dato
al diavolo anzi che crederle vere. — Non
conveniva alle mire politiche del Capitano
il mostrare inquietudine su queste vociferazioni;
ma al vedere le guance di lady Asthon
farsi d'improvviso come convulse, scintillarne
<span class="pagenum"><a id="Page_201"></a>[201]</span>
gli occhi, all'udire la voce di lei
alterarsi, comprese facilmente di avere impresso
nell'animo di lei i timori che si prefiggea
d'eccitare. Era qualche tempo che il
marito non le scrivea sì di frequente, nè
con tanta regolarità, come era solito. Non
le avea parlato nè della visita fatta a Wolfcrag,
nè del sere di Ravenswood che soggiornava
nel suo castello, nè del prossimo
arrivo del marchese di Athol. — Cosa ben
singolare che queste straordinarie notizie le
giugnessero solo per un caso e per bocca
di uno straniero! Che cosa volea dir tale
arcano? Lord Asthon, avrebbe forse ordita
una trama contro l'autorità di sua moglie? — Ella
avea ben la coscienza in se stessa
di sapere mandare a vôto i suoi divisamenti,
e di punirlo come un suddito reo di essersi
ribellato al suo sovrano legittimo. Tanto
più forte era lo sdegno di lady Asthon,
che ella non avrebbe voluto lasciarlo apparire
nè agli occhi di lady Blenkensop, nè
a quelli del Capitano, l'una parente, l'altro
amico di Bucklaw; e a desiderare questo
per genero, si univa ora anche il motivo
della possibilità che il lord Cancelliere,
o per politica, o per timidezza, gli preferisse
il sere di Ravenswood.
</p>

<p>
Il Capitano era quanto bastava buon ingegnere,
per avvedersi che il fuoco s'era
appiccato alle polveri. Quindi non meravigliò
in udendo lady Asthon annunziare in
<span class="pagenum"><a id="Page_202"></a>[202]</span>
quel giorno medesimo la necessità in cui
trovavasi di accorciare il tempo che avea divisato
di passare in compagnia di lady Blenkensop,
e di partire alla domane di buon
mattino con tutta quella sollecitudine che
lo stato delle strade, e i riguardi che dovea
serbare viaggiando una sua pari, le
avrebber permesso.
</p>

<p>
Infelice lord Cancelliere! Egli non pensava
mai qual nembo rombasse in lontananza,
nè che questo nembo, spinto da un
vento impetuoso, movesse verso il suo castello,
e fosse in atto già già di scoppiare.
Lungi che la ricordanza della sua amabile
sposa gli si parasse, nemmen per poco, alla
mente, tutti i pensieri di lui erano assorti
nella sospirata visita del marchese di
Athol. Arrivò finalmente il giorno in cui
questo alto personaggio doveva onorare di
sua presenza il castello di Ravenswood, ove
tutto era in moto per ben riceverlo. Ser
Guglielmo correa di appartamento in appartamento
per vedere se ogni cosa fosse in
ordine, entrava in colloquj, in cantina col
cantiniere, in credenza colla governante,
e talvolta si avventurava persino a metter
la testa entro l'uscio della cucina, a rischio
di buscarsi un rabbuffo dal cuoco, che
quanto abile, altrettanto era petulante, e
capace perfino di non badare ai suggerimenti
della medesima lady Asthon.
</p>

<p>
Dopo essersi convinto co' proprj occhi che
<span class="pagenum"><a id="Page_203"></a>[203]</span>
nulla mancava agli apparecchi da farsi per
ricevere degnamente il suo ospite, salì, pregando
Edgardo e Lucia ad accompagnarlo, sul
terrazzo del suo castello per esplorare l'istante
dell'arrivo del Marchese. Questo terrazzo,
fiancheggiato da un grosso muro costrutto
di grandi mattoni, estendeasi sul fronte del
castello, a pari del primo piano. La grande
porta centinata che mettea nel cortile, aprivasi
per disotto, girando a guisa di ponte
levatoio; d'onde scorgevasi che i lôrdi di
Ravenswood, nel fabbricare quest'edifizio,
aveano voluto in qualche modo munirlo; ma
che affidati nella possanza di cui godeano
in allora, non pensarono a farne propriamente
una fortezza.
</p>

<p>
Nel pianerottolo, ove erasi trasportato il
lord Cancelliere in compagnia di Edgardo
e della figlia, vedeasi una prospettiva non
meno bella che estesa; ma la particolarità
più importante per la nostra storia si è, che
di là si scoprivano due strade, delle quali
l'una venendo da levante, l'altra da ponente,
si avvicinavano a mano a mano, tanto,
che si congiungevano al pendio d'una
collina, collocata rimpetto all'eminenza
ove torreggiava il castello, e a poca
distanza dal viale che vi conducea. Dalla
strada di ponente dovea arrivare il Marchese,
onde a quella volta tutti aveano fisi gli
sguardi; il Cancelliere, per un effetto d'irrequieta
impazienza, la figlia per sommissione
<span class="pagenum"><a id="Page_204"></a>[204]</span>
ai desiderj del padre, e per compiacenza
Ravenswood, che però, al vedere quel
ridicolo orgasmo di lord Asthon, frenava a
stento i moti di uno sprezzante disdegno.
</p>

<p>
Non aspettarono lungo tempo. Due lacchè
vestiti di bianco, coperti di cappello
nero la testa, e portando in mano lunghi
bastoni, venivano a capo di quel corteggio,
con tanta agilità che non parea facessero
veruna fatica nel mantenersi ad una convenevole
distanza dal cocchio e dagli uomini
a cavallo che lo scortavano, e si sarebbe
detto sfidassero alla corsa i corridori
che li seguivano. Trovansi nelle antiche commedie
allusioni frequenti a questi lacchè;
e alcuni vecchi scozzesi possono ricordarsi
d'averne veduti, siccome parte integrante
del corteggio dei Grandi quando viaggiavano
in cerimonia<a class="tag" id="tag9" href="#note9">[9]</a>. Dietro a queste abbaglianti
meteore che correano qual se l'angelo
delle vendette gli avesse inseguiti; vedeasi
una nuvola di polvere sollevata dai
<span class="pagenum"><a id="Page_205"></a>[205]</span>
sergenti a cavallo che precedevano, accompagnavano
e venivan dopo il cocchio del
Marchese.
</p>

<p>
I privilegi della Nobiltà in que' tempi aveano
un non so che di adatto a ferire fortemente
l'immaginazione. Gli abiti, le livree,
il numero de' servi, il modo di viaggiare,
il portamento dignitoso e quasi guerriero
de' sergenti armati a cavallo in mezzo a
quali procedeva il cocchio, davano ad un
personaggio d'alto conto una segnalata preminenza
sul semplice feudatario, che da un
paio di servi era soltanto seguìto. Che quanto
alle persone dedite al traffico, esse non si
sarebbero avvisate di imitare la pompa dei
gran signori, nel medesimo modo in cui non
avrebbero ardito sfoggiare in un cocchio simile
alla carrozza da gala del monarca. Ora
le cose sono affatto cambiate; i Nobili e i
borghesi viaggiano nella stessa maniera, e
io medesimo, io, Jedediah Cleishbotham,
nel trasferirmi ultimamente in <i>diligenza</i> a
Edimburgo, ho avuto l'onore d'incrocicchiar
le mie gambe con quelle di un Pari
del regno. Ma accadeva in tutt'altro modo
nel tempo di cui si parla, e questo marchese,
aspettato sì lungo tempo, giugneva
splendente di tutta quanta la pompa dell'antica
aristocrazia. Ser Guglielmo stava
tanto assorto nel meditare se avesse mai dimenticata
alcuna delle cose necessarie alla
cerimonia del ricevimento, che non udì la
<span class="pagenum"><a id="Page_206"></a>[206]</span>
interrogazione fattagli dal giovine Enrico,
il quale avea seguìto colà il rimanente della
famiglia.
</p>

<p>
„ Papà, papà, ecco là un altra carrozza
che vien da levante! É del marchese di
Athol ancora quella? „
</p>

<p>
Finalmente avendo il giovinetto, a furia
di tirarlo per la manica dell'abito, costretto
il padre a badargli, volse questi un istante
gli occhi alla parte di levante. Non ammettea
dubbio la cosa. Un altro cocchio,
tirato da sei cavalli, e accompagnato da
quattro servi a cavallo, veniva di gran galoppo,
talchè sarebbe stato difficile il decidere
qual delle due carrozze sarebbe arrivata
prima alla porta. Turchina era l'una,
verde l'altra; nè giammai le due fazioni,
verde e turchina, eccitarono ne' circhi di
Roma e di Costantinopoli tanto tumulto,
quanto nell'animo del lord Cancelliere questa
doppia apparizione destò. Piacene qui
rammentare la terribile esclamazione di quell'uomo
che, giunto al termine di una colpevole
vita, credea vedersi vicino al letto
un tremendo spettro, di cui faceva la descrizione
agli astanti. Un amico del moribondo,
per fare una prova di guarirne l'immaginazione,
gli collocò a fianco un uomo
aggiustato nella stessa guisa dello spettro
che l'altro pensava d'avere presente. „ Mio
dio! (gridò quell'infelice che vedea e l'apparizione
vera, e la fantastica), adesso son
due! „
</p>

<p>
<span class="pagenum"><a id="Page_207"></a>[207]</span>
Non fu meno sgradevole la sorpresa da
cui fu compreso il Lord alla vista di quel
doppio arrivo. Non vedeasi quale altro conoscente,
o prossimo di lord Asthon, potesse
venire al suo castello in quella guisa, senza
aver mandato ad avvertire, e senza essere
invitato, o aspettato. Ogni indizio
pertanto additava al Cancelliere che sua
moglie giugneva. Glielo dicea del pari un
segreto presentimento, che pur lo avvisava
del motivo di un tal ritorno subitaneo, nè
preceduto da annunzio veruno. Trovavasi,
com'uomo preso infragranti; nè avea il conforto
sol di dubitare se la Milady avrebbe
veduta o no di mal occhio tutta la comitiva
in mezzo a cui all'impensata lo sorprendea.
Una speranza unica gli rimaneva;
cioè che la premura, somma in lady Asthon,
di mantenere in qualsivoglia circostanza
il decoro della propria dignità, l'avrebbe
rattenuta dal prorompere in pubbliche
escandescenze. Nondimeno il tribolavano
sì crudelmente il dubbio, la paura,
l'inquietudine, che perfino il rituale, cui
avea studiato tanto per ben ricevere l'ospite,
venne dimenticato.
</p>

<p>
Ned era egli il solo che provasse questi
sentimenti d'angoscia. Lucia, col volto coperto
di un mortale pallore, e giungendo
ambe le mani, si volse al sere di Ravenswood,
„ è mia madre, dicendogli, è mia
madre! „
</p>

<p>
<span class="pagenum"><a id="Page_208"></a>[208]</span>
„ E quand'anche fosse lady Asthon, gli
rispose Edgardo sommessamente, qual motivo
avete di agitarvi tanto? Il ritorno di
una madre in seno di una famiglia, da cui
era rimasta disgiunta sì lungo tempo, dee
dunque far nascere la costernazione e lo
spavento? „
</p>

<p>
„ Ah! non conoscete mia madre (rispose
miss Asthon con una voce che l'atterrimento
rendea quasi inintelligibile). Che
cosa dirà ella nel trovarvi qui? „
</p>

<p>
„ Ci son dunque rimasto troppo, soggiunse
con alterezza il sere di Ravenswood,
se la mia presenza dee riuscirle tanto spiacevole.
Mia cara Lucia (riprese tosto un
tuon di dolcezza) il timore che avete di
lady Asthon è puerile. Ella è una dama
distinta per alti natali e per grado, e dee
quindi conoscere il mondo, e sapere quai
riguardi si convengano al marito e agli ospiti
del marito. „
</p>

<p>
Crollò il capo Lucia, e come se avesse
temuto che sua madre, lontana ancora mezzo
miglio, la vedesse e ne spiasse ogni atto,
si allontanò da Ravenswood, e prendendo
per un braccio il suo fratello Enrico,
sel trasse dietro verso un'altra parte
del terrazzo. Il Cancelliere scese, nè pregò
a seguirlo Edgardo, che trovossi per tal
modo, solo, abbandonato e sfuggito da tutti
quei del castello.
</p>

<p>
Tal procedere dovea tutt'altro che andare
<span class="pagenum"><a id="Page_209"></a>[209]</span>
a versi di un uomo altero quanto povero,
e persuaso di aver conceduto una grazia,
anzichè riceverla, quando dimenticò
un antico odio al punto di accettare ospitalità
da ser Guglielmo Asthon.
</p>

<p>
„ Posso compatire Lucia, pensava fra se
medesimo. Giovine, timida, sa di aver contratto,
senza la permissione della madre,
un obbligo rilevante.... Benchè dovrebbe
ricordarsi meglio con chi lo contrasse, e non
darmi luogo a credere che ella arrossisca
della sua scelta. Ma il Cancelliere.... dal
primo istante che ha veduta la carrozza di
lady Asthon, gli si è sformata la fisonomia;
non v'è rimasta un'orma sola, che
indicasse giudizio, o deliberazione. Vedremo
come tutte queste cose andranno a finire,
e se mi vien data la più lieve ragione
per credere di non essere qui aggradito,
non perderò tempo a levarmene. „
</p>

<p>
Colla mente ingombra di tali meditazioni
abbandonò il terrazzo, e trasferitosi alle
scuderie del castello, ordinò si mettesse la
sella al suo cavallo, a fine di trovarlo pronto
ad ogni evento di volere partire.
</p>

<p>
Mentre l'avvicinarsi delle due carrozze
mettea in tanto trambusto que' del castello,
i due cocchieri s'avvidero che, venendo
ciascun d'essi da opposte strade, entrambi
s'indirigeano ad uno stesso punto di unione,
il viale di Ravenswood. Lady Asthon
ordinò ai suoi postiglioni di forzare la corsa,
<span class="pagenum"><a id="Page_210"></a>[210]</span>
perchè desiderava un istante di colloquio
in disparte con suo marito, prima dell'arrivo
di quegli ospiti, quali che si fossero,
al castello. Dall'altra banda, il cocchiere
del Marchese, geloso di sostenere il
decoro proprio e quello del suo padrone,
appena s'accorse che il cocchiere rivale raddoppiava
la corsa, incominciò a rallentare
la briglia de' suoi cavalli per mantenersi in
vantaggio; laonde, a compimento della confusione
d'idee fattasi nella mente del lord
Cancelliere, vide accorciarsi il poco tempo
che gli rimanea per improvvisare un sistema
provvisorio di condotta da tenersi in
quello scabroso momento; e il vide accorciarsi,
grazie alla gara de' due cocchieri,
che guardandosi l'un l'altro in cagnesco,
e frustando disperatamente i loro cavalli,
scendevano colla rapidità del fulmine la collina;
e i sergenti e servi a cavallo di quei
corteggi, furono, per non restare addietro,
obbligati a prendere eglino pure il galoppo.
</p>

<p>
Non rimaneva a ser Guglielmo che una
sola probabilità in favore, quella che ribaltandosi
in mezzo al parapiglia una delle due
carrozze, o sua moglie, o il Marchese si
rompessero il collo. Non possiamo dir con
certezza che formasse espressi voti in ordine
a ciò; abbiamo nondimeno ottime ragioni
per credere, che, o nell'uno, o nell'altro
degl'indicati due casi, non si sarebbe
dato alla disperazione. Ma anche questa
<span class="pagenum"><a id="Page_211"></a>[211]</span>
probabilità dileguossi. Lady Asthon, benchè
estrania al timore, comprese l'assurdità
ridicola di cotal gara con un personaggio
d'alto conto, e in una corsa che avea per
meta la porta d'un castello di cui ella era
padrona. Fattasi quindi alla portiera, ordinò
al suo cocchiere di allentare il passo,
lasciando precedere l'altra carrozza. Obbedì
questi di tutto buon grado ad un ordine
venuto opportunissimamente per salvare le
sue convenienze, essendo migliori de' suoi,
e meno affaticati i cavalli del Marchese.
Ridottosi quindi al mezzo trotto, lasciò alla
carrozza verde la preminenza di entrar nel
viale, che questa trascorse colla velocità
del turbine; poichè il cocchiere del Marchese
si era fatta una legge d'onore di dimostrare,
nonostante il passo cedutogli, che
non avrebbe abbisognato di un tale vantaggio
per vincere il premio della corsa. Il Marchese
pertanto arrivava con tutto il corteggio
al castello, quando la carrozza di
lady Asthon trovavasi appena all'incominciamento
del viale.
</p>

<p>
Sotto il vestibolo del castello, e vicino
alla porta d'ingresso stava in piede, aspettando
l'arrivo del suo ospite, ser Guglielmo.
Erangli a lato il figlio e la figlia, e
dietro a lui molta mano di servi in grande
livrea. I Nobili scozzesi a que' giorni sfoggiavano,
fino in guisa stravagante, di un
grande numero di servi, che non costavano
<span class="pagenum"><a id="Page_212"></a>[212]</span>
molto in un paese ove abbondavano più
le braccia che i modi di adoperarle.
</p>

<p>
Una grande pratica nel viver del mondo
dava al lord Cancelliere bastante dominio
sopra se stesso, perchè, anche le circostanze
le più contrarie, nol tenessero a lungo
in uno stato di confusione agli occhi altrui
disdicevole. Sceso appena il Marchese dalla
carrozza, gli volse i complimenti d'uso,
e fattolo entrar nel salone, gli espresse il
contento di averlo ospite in propria casa.
Era il marchese di Athol un uomo di alta
statura, ben fatto, nel volto del quale scorgeansi
gl'indizj dell'intelligenza e della consuetudine
di meditare, e ne' cui occhi il
fuoco dell'ambizione avea da alcuni anni
preso il luogo del brio della giovinezza. Altera
e ardimentosa l'espressione della fisonomia,
la temperavano l'abitudine della
cautela, e il desiderio ardentissimo di acquistarsi,
come capo di una fazione, popolarità.
Rispose cortesemente alle cose gentili
dettegli dal lord Cancelliere, che lo
presentò formalmente a sua figlia, ma nell'adempire
tal cerimonia, una distrazione
alquanto forte diede a divedere qual fosse
il soggetto che tutte le facoltà della sua
anima comprendea in quel momento. „ É
questa mia moglie, lady Asthon, „ disse
al Marchese nel presentargli Lucia.
</p>

<p>
Arrossì Lucia, parve maravigliato il Marchese,
e il lord Cancelliere, accortosi tosto
<span class="pagenum"><a id="Page_213"></a>[213]</span>
del suo abbaglio, lo ritrattò non senza che
un novello turbamento il prendesse: „ Mia
figlia, ho voluto dire, miss Lucia Asthon,
mia figlia, Milord; ma il fatto è che ho
veduto la carrozza di lady Asthon entrare
nel viale, e...... e....... „
</p>

<p>
„ Non fate scuse, Milord, e permettetemi
che io vi preghi d'andare incontro a
lady Asthon; intanto farò conoscenza coll'amabile
vostra figlia. Son mortificatissimo
che la mia servitù abbia tolto il passo alla
mia ospite dinanzi alla porta della sua casa;
ma io credea, e ciò mi serva presso la
Signoria vostra di scusa, che Milady fosse
tuttavia nel mezzodì della Scozia. Di grazia,
Milord! Non facciamo cerimonie; andate
a ricevere la vostra consorte. „
</p>

<p>
Era questo appunto che ser Guglielmo
desiderava, onde profittò immantinente della
cortese permissione datagli dal Marchese.
Sperava che un momento di colloquio
particolare con lady Asthon le avrebbe dato
il campo di sfogare contro di lui il primo
impeto della collera, e che indi sarebbe
stata più disposta ad accogliere col conveniente
decoro i suoi ospiti. Fermatasi la
carrozza, si fece innanzi per aiutar la moglie
a discendere; ma costei respingendolo,
chiese la mano del Capitano Craigengelt
che stava alla portiera col suo cappello sotto
il braccio, e che in tutto quel viaggio
avea sostenuta la parte di cavalier servente.
<span class="pagenum"><a id="Page_214"></a>[214]</span>
Appoggiandosi al braccio di quest'uom
rispettabile, lady Asthon attraversò il vestibolo,
dando alcuni ordini a diversi servi;
ma senza mai volgere una parola a ser
Guglielmo, che la seguiva, anzichè accompagnarla
nel trasferirsi al salone. Ella vi trovò
il marchese di Athol che stava parlando
col sere di Ravenswood; Lucia, avea preso
un qualche pretesto per levarsi di lì.
Un'aria d'imbarazzo regnava su tutte le fisonomie,
eccetto quella del Marchese; perchè
quanto a Craigengelt, tutta la costui
impudenza non bastava a sbandire dal suo
volto gl'indizj della paura inspiratagli dalla
presenza del sere di Ravenswood in quella
sala; le rimanenti persone della brigata,
qual per un motivo, qual per l'altro, tutte
trovavansi in uno stato, che non era quel
della calma.
</p>

<p>
Il Marchese dopo avere aspettato un momento
per vedere, se ser Guglielmo lo presentava
a sua moglie, s'accorse della necessità
di adempire da se medesimo questo cerimoniale.
„ Il lord Cancelliere (disse egli,
dopo averla salutata, a lady Asthon), mi
ha presentato poco fa sua figlia sotto il titolo
di sua moglie; avrebbe potuto egualmente
presentarmi sua moglie come figlia,
perchè lady Asthon è sempre qual l'ho veduta
alcuni anni fa. Mi permetterà ella di
rinovare i diritti di un'antica conoscenza? „
</p>

<p>
Ciò detto, le si avvicinò per abbracciarla
<span class="pagenum"><a id="Page_215"></a>[215]</span>
con tal grazia che non ammetteva rifiuto.
„ Son venuto in casa vostra, o Milady,
continuò indi a far la parte di pacificatore.
Permettetemi dunque di presentarvi il mio
giovine cugino, il sere di Ravenswood, e
d'intercedere per lui la vostra bontà. „
</p>

<p>
Lady Asthon non potè a meno di volgersi
verso Edgardo facendogli una riverenza;
ma con un'aria di sprezzante alterezza,
atta a dimostrare evidentissimamente che
non lo vedea volentieri in sua casa. Nel
saluto restituitoli da Edgardo apparivano la
fierezza e il disdegno d'un uomo che incominciò
da quell'istante con eguali sentimenti
a contraccambiarla.
</p>

<p>
„ Permettetemi, o Milord, ella disse allora
al Marchese, di presentare a vostra
signoria un amico. „ Craigengelt fece un
passo avanti con quella sfrontata impudenza
che gli uomini di tal genìa credono disinvoltura,
e salutò il marchese di Athol
che appena badogli. „ Voi, ed io ser Guglielmo
(continuò ella, e furono queste le
prime parole che volse al marito), abbiamo
fatto ciascuno delle nuove conoscenze;
vi presento dunque il capitano Craigengelt. „
</p>

<p>
Il capitano ripetè uno di que' suoi inchini,
che il lord Cancelliere gli restituì, senza
far mostra di ricordarsi d'averlo veduto
in tutt'altra occasione, e come uomo desideroso
di metter pace e amnistia generale
fra tutte le fazioni, compresi gli ausiliari.
<span class="pagenum"><a id="Page_216"></a>[216]</span>
Seguendo questo conciliatorio sistema: „ Permettetemi,
disse al Capitano, di presentarvi
il sere di Ravenswood. „ Ma il sere di
Ravenswood fattosi ritto ritto, in modo altero,
con tuono sprezzante e senza degnarsi
di guardare in volto l'emissario di Bucklaw,
fu pronto a dire: „ Il capitano Craigengelt
ed io ci conosciamo già ottimamente. „
</p>

<p>
„ Ottimamente, „ ripetè il capitano a
guisa di eco, ma con un contegno che mostrava
quanto lo avesse abbandonato la sua
disinvoltura, s'inchinò per salutare il sere
di Ravenswood; inchino però men profondo
di quelli fatti al Marchese e al lord Cancelliere.
</p>

<p>
Lockard, seguìto da tre servi, entrò allora
portando vini scelti, e que' reficiamenti
che si usava in que' tempi offerire agli ospiti,
prima di mettersi a tavola. Intanto lady
Asthon chiese la permissione di ritirarsi
qualche momento con suo marito, per
comunicargli, ella disse, un affare importante.
Il Marchese la pregò a dispensarsi
dai complimenti, e Craigengelt, dopo aver
bevuto sollecitamente un secondo bicchiere
di vin di Canarie, si affrettò a uscir del
salone, benchè lady Asthon avesse raccomandato
a Lockard di prendersi particolarissima
premura di lui. Ma non si curava
gran fatto di rimanere terzo col Marchese
e col sere di Ravenswood, la presenza del
primo, tenendolo in uno stato di soggezione
<span class="pagenum"><a id="Page_217"></a>[217]</span>
e d'impaccio, quella del secondo atterrendolo.
Alcuni ordini da dare circa al suo
cavallo ed alle sue bagaglie gli somministrarono
buon pretesto per ritirarsi.
</p>

<p>
Rimasero soletti il Marchese e il suo giovine
parente, liberi di comunicarsi a vicenda
le loro considerazioni sull'accoglienza ricevuta
da lady Asthon; intanto che questa,
uscita già del salone, andava avanti,
seguendola il marito, non dissimile da un
reo che sta per ascoltare la sentenza di sua
condanna.
</p>

<p>
Dopo averlo condotto nel proprio gabinetto
della toletta, si abbandonò alla violenza
dei suo carattere che, per un riguardo
alle apparenze, avea fino allora a tanto stento
represso. Tirando per un braccio, a fine
di farlo entrare più presto, lo spaventato
marito, chiuse la porta del gabinetto, e postasi
la chiave in iscarsella, e alzando alteramente
quel capo che gli anni non avevano
ancora spogliato d'ogni sua leggiadria,
e fisando sovra esso due occhi che esprimevano
risoluzione pari al risentimento,
così gli parlò.
</p>

<p>
„ Non sono molto maravigliata, milord,
dei legami che vi è piaciuto formare nel
tempo di mia lontananza; son degni della
vostra nascita, e della vostra educazione.
Il torto fu mio d'aspettare da voi una condotta
diversa. Riconosco il mio fallo e merito
il gastigo che ne ricevo. „
</p>

<p>
<span class="pagenum"><a id="Page_218"></a>[218]</span>
„ Lady Asthon, mia cara Eleonora, ascoltate
la ragione un momento, e vedrete che
mi son comportato con tutti i riguardi dovuti
alla dignità e agl'interessi della nostra
famiglia. „
</p>

<p>
„ Vi credo capacissimo, ella replicò in
tuono di disprezzo, di curare gl'interessi
della vostra famiglia; ma poichè l'onor della
mia vi si trova collegato inseparabilmente,
mi scuserete se m'incarico io di vigilare
affinchè non si facciano cose per le quali
quest'onore vada al di sotto. „
</p>

<p>
„ Ma che cosa intendete voi dire, lady
Asthon? Qual cosa vi ha mai che vi dispiace?
Come può darsi che dopo una così
lunga lontananza, il vostro primo pensiere,
arrivando al castello, sia quello di portare
accuse contro di me? „
</p>

<p>
„ Chiedetelo alla vostra propria coscienza,
ser Guglielmo; cercate dentro essa ciò
che ha fatto di voi un rinnegato alla parte
e ai principj politici da voi professati fin
qui; ciò che vi ha quasi tratto al punto
di dar vostra figlia in isposa ad un miserabile
mendicante giacobita, al più inveterato
nemico della vostra famiglia. „
</p>

<p>
„ Ma, in nome della ragione e della urbanità!
che cosa doveva io fare, o Milady?
Poteva io forse chiudere con decenza
la porta della mia casa ad un uomo di nobili
natali che avea salvata la vita a mia
figlia ed a me? „
</p>

<p>
<span class="pagenum"><a id="Page_219"></a>[219]</span>
„ Salvata la vostra vita? Ho inteso contarla
questa storiella. Il lord Cancelliere
si è lasciato spaventare da una vacca, e
prende per un Guido di Warwick il giovinastro
che l'ha ammazzata. Il primo beccaio
di Haddington poteva nello stesso modo acquistarsi
diritti alla vostra ospitalità. „
</p>

<p>
„ Lady Asthon, Eleonora, questa non
è una cosa sopportabile, mentre io son pronto
a qualunque sagrifizio per voi! Ditemi
solamente qual cosa desiderate che io faccia. „
</p>

<p>
„ Andate a ritrovare i vostri ospiti, rispose
l'imperiosa matrona, e scusatevi con
Ravenswood, se non potete offrirgli più lungamente
alloggio nel vostro castello; ditegli
che l'arrivo del capitano Craigengelt,
e d'alcuni amici, fra gli altri del signor
Hayston di Bucklaw, che aspetto a momenti,
v'impedisce di..... „
</p>

<p>
„ Buon dio! Madama, esclamò il Cancelliere,
che cosa vi viene in mente? Ravenswood
cedere il posto ad un Craigengelt!
Ma non sapete che costui è un cavaliere
d'industria, un giuocator di mestiere, una
vile spia? Poco è mancato che io non lo
prendessi per le spalle e nol mettessi fuor
della porta; e mi sono ben maravigliato di
vederlo fra le persone del vostro corteggio. „
</p>

<p>
„ E poichè ce lo avete veduto, rispose
la sua dolce metà, potete esser certo che
<span class="pagenum"><a id="Page_220"></a>[220]</span>
la compagnia di esso non può farvi se non
se onore. Capisco bene a chi professa l'obbligazione
del credito che avete formato di
lui. Quanto a questo Ravenswood, non riceverà
nel nostro castello miglior trattamento,
di quello che egli stesso ha fatto soffrire
ad un uomo stimabile, ad un mio amico
che ebbe la disgrazia di alloggiare alcuni
giorni in quella smantellata sua torre.
In una parola! Prendete il vostro partito.
Se Ravenswood non esce in questo istante
medesimo dal castello, ne uscirò io. „ Ser
Guglielmo in aria agitatissima facea grandi
passi in lungo ed in largo. Il timore, la
vergogna, la collera disputavano il campo
a quella cieca sommessione colla quale era
solito a cedere ai menomi voleri di quella
adorabile moglie; ma terminò, giusta lo
stile dell'anime deboli e timorose, coll'adottare
un mezzo termine.
</p>

<p>
„ Vi dirò francamente, Milady, che nè
voglio, nè posso rendermi colpevole verso
il sere di Ravenswood della inurbanità che
mi proponete. Non ha meritato un tal trattamento
da me. Se voi siete sì poco ragionevole
per fare sotto il vostro medesimo tetto un
insulto ad un uomo d'alto legnaggio, non posso
impedirvelo; ma non vi servirò almen da
ministro in un procedere tanto mostruoso. „
</p>

<p>
„ Siete risoluto così? „
</p>

<p>
„ Risolutissimo. Chiedetemi qualche cosa
che si accordi colle convenienze, come sarebbe
<span class="pagenum"><a id="Page_221"></a>[221]</span>
allontanare a poco a poco le occasioni
di vederlo, fargli dire, quando si presenterà,
che non siamo in casa, ben volentieri!
Ma intimargli di partir sull'istante
da casa mia, è quella cosa che non farò,
e alla quale non mi è lecito di consentire. „
</p>

<p>
„ Dunque m'assumerò io l'incarico di
sostenere l'onore della famiglia, come l'ho
già fatto più d'una volta. „
</p>

<p>
Sedutisi indi, scrisse in fretta poche righe,
e mentre apriva una porta per chiamare
una cameriera che stava nella camera
contigua, il lord Cancelliere fece ancora
un tentativo per impedirle di avventurare
una risoluzione che potea condur seco rilevantissime
conseguenze.
</p>

<p>
„ Pensate bene, lady Asthon, a quello
che fate; pensate che stiamo per procacciarci
un mortale nemico in questo giovane
pien di fuoco, cui non potrebbero mancare
modi per nuocerne... „
</p>

<p>
„ Avete mai veduto un Douglas paventar
d'un nemico? „ Disdegnosamente gli
chiese.
</p>

<p>
„ Ottimamente, ma egli è orgoglioso e
vendicativo quanto cinquecento Douglas e
cinquecento diavoli. Prendetevi solamente
una notte per pensarci sopra. „
</p>

<p>
„ Nemmeno un minuto! Mistress Patullo;
tenete, portate questo biglietto al giovine
Ravenswood. „
</p>

<p>
„ Al sere di Ravenswood, Milady? „
</p>

<p>
<span class="pagenum"><a id="Page_222"></a>[222]</span>
„ Sì, sì, a quello che alcuni chiamano
con questo nome. „
</p>

<p>
„ Me ne lavo le mani, disse il lord Cancelliere,
e vado in giardino per assicurarmi
se il giardiniere ha preparate le frutta
per la tavola. „
</p>

<p>
„ Andate, andate, gli diss'ella in tuono
di sprezzo; e ringraziate il cielo, che vi ha data
una moglie capace di pensare all'onore della
famiglia, quanto voi lo siete di badare
che non manchino l'uva e le pere. „
</p>

<p>
Il lord Cancelliere rimase nel giardino
il tempo necessario a fine di non trovarsi
presente allo scoppio, e per lasciar raffreddare
il primo calore del risentimento di Ravenswood.
Rientrato nel castello, trovò nel
salone il marchese di Athol, inteso a dar
ordini ai proprj servi, e collo scontento che
gli si leggeva sul viso. Cominciò il primo a
balbutire alcune scuse per aver lasciato solo
l'altro sì lungo tempo, ma questi lo interruppe.
</p>

<p>
„ Suppongo, ser Guglielmo, che conosciate
questo biglietto, veramente strano,
di cui vostra moglie ha creduto favorire il
mio giovine parente (e mise molta enfasi
su quel <i>mio</i>), e quindi vi suppongo preparato
al congedo che mi prendo da casa
vostra. Il mio parente ha creduto poter dispensarsi
anche da questa formalità, perchè
le gentilezze che gli avete usate prima, sono
or cancellate da un affronto cui non poteva
mai aspettarsi. „
</p>

<p>
<span class="pagenum"><a id="Page_223"></a>[223]</span>
„ Vi protesto, Milord, rispose ser Guglielmo,
tenendo fra le mani il biglietto di
lady Asthon, ch'ignoro, e affatto ignoro il
contenuto di questa lettera. So che lady
Asthon non è priva di pregiudizj; che
è facile ad ascoltar troppo un primo impeto;
e sono sincerissimamente afflitto di quanto
è accaduto; ma spero, considererete, o
Milord, che una donna... „
</p>

<p>
„ Ha da sapere (così il Marchese terminò
la frase dell'altro) quel che è dovuto alle
persone di un certo grado, se nasce bene
ella stessa. „
</p>

<p>
„ É vero, Milord, soggiunse il misero
Cancelliere; ma piacciavi far attenzione che
lady Asthon è una donna.... „
</p>

<p>
„ Che ha bisogno di chi le insegni quali
siano i doveri di una donna! (lo interruppe
nuovamente il Marchese). Ma eccola!
Voglio sapere da lei medesima, qual sia il
motivo di un insulto così straordinario fattosi
ad un mio parente, mentre, egli ed io,
stavamo sotto il vostro tetto. „
</p>

<p>
Entrava in quel momento lady Asthon.
Nè la discussione di lei col marito, nè un
colloquio che ebbe in appresso colla figlia,
avendole impedito di pensare alle cure del
suo aggiustamento, sfoggiava di tutta la pompa,
con cui mostravansi le dame di quei giorni
nelle occasioni delle maggiori solennità.
</p>

<p>
Le fece il Marchese un altero saluto, che
costei nella guisa medesima contraccambiò.
<span class="pagenum"><a id="Page_224"></a>[224]</span>
Indi ritogliendo dalle mani meramente passive,
di ser Guglielmo il biglietto che gli
avea consegnato poc'anzi, mosse alcuni passi
verso di lei; ma non ebbe tempo di parlarle,
perchè questa così il prevenne. „ Vedo,
Milord, che siete in procinto d'intavolare
un soggetto di dialogo assai disaggradevole;
e mi spiace che sia accaduta qualche cosa
capace di sconcertare un istante le cure del
rispettoso accoglimento alla Signoria vostra
dovuto. Ma a quanto ho operato venni costretta.
Il sig. Edgardo Ravenswood ha abusato
e dell'ospitalità che avea trovata presso
questa famiglia, e del carattere troppo
facile di ser Guglielmo Asthon, per impadronirsi
del cuore di una giovine, senza il
consenso dei genitori di essa, consenso che
non avrà mai. „
</p>

<p>
Tutti due gli uomini si risentirono nel medesimo
tempo.
</p>

<p>
„ Il mio parente è incapace.... „ gridò il
Marchese.
</p>

<p>
„ É impossibile che mia figlia.... „ gridò
il lord Cancelliere.
</p>

<p>
Lady Asthon gl'interruppe entrambi.
</p>

<p>
„ Il vostro parente, Milord, se il signor
Ravenswood ha l'onore di essere tale,
ha usato di clandestine pratiche per sedurre
l'inesperienza di una giovine. La vostra
figlia, ser Guglielmo, ha dimenticati i proprj
doveri, incoraggiando le premure di un
amante, che era l'ultimo degli uomini, al
quale ella avesse dovuto pensare. „
</p>

<p>
<span class="pagenum"><a id="Page_225"></a>[225]</span>
„ Credo, Milady (esclamò il lord Cancelliere
uscendo questa volta fuor dei limiti
della sua ordinaria pazienza), che se non
avevate nulla di meglio da raccontarci, era
meglio custodirvi per voi questo segreto
di famiglia. „
</p>

<p>
„ Perdonatemi ser Guglielmo, costei pacatamente
rispose. Milord ha diritto di conoscere
quale cagione abbia dato impulso
alla condotta che ho dovuto tenere verso
d'un uomo da lui qualificato per suo parente. „
</p>

<p>
„ Questa è una cagione, pensò fra se il
lord Cancelliere, arrivata dopo l'effetto; perchè
quand'anche sia fondata, son sicuro che
ella non la sapea quando scrisse quella lettera
a Ravenswood. „
</p>

<p>
„ É la prima volta che odo parlare di
ciò, soggiunse il marchese di Athol; ma
poichè avete posto in campo un argomento
sì delicato, o Milady, mi permetterete dirvi
che la nascita e le parentele del mio cugino
gli davano un diritto ad essere ascoltato
senza disdegno, e a ricevere almeno in
guisa onesta un rifiuto, supponendo ch'egli
abbia potuto essere sì ambizioso per sollevare
le sue idee sino alla figlia di ser Guglielmo
Asthon. „
</p>

<p>
„ Spero, Milord, soggiunse Milady, che
non vi siate dimenticata qual sangue scorra
nelle vene di Lucia per parte di madre. „
</p>

<p>
„ Conosco perfettamente, Milady, la vostra
<span class="pagenum"><a id="Page_226"></a>[226]</span>
genealogia; e so che venite da un ramo
cadetto della famiglia Douglas. Ma dovreste
voi pure non ignorare che i Ravenswood
si sono per tre volte imparentati col
ramo primogenito della stessa Casa. Veniamo
alla sostanza della cosa, Milady. So che è
difficile il vincere antichi pregiudizj tutto
ad un tratto. So che fino ad un certo punto
bisogna scusarli. Sicuramente, non avrei
lasciato partir solo, dopo l'insulto che ricevè,
il mio parente, senza la speranza di
potere entrare mediatore; e tale speranza
fa che partirò solamente questa sera per
trovarmi col sere di Ravenswood, ad un luogo
distante di qui poche miglia, ove ci siamo
dati ritrovo. Parliamo dunque con maggior
calma di questo affare. „
</p>

<p>
„ É tutto quel ch'io desidero; esclamò
fervidamente il lord Cancelliere. Lady Asthon,
unitevi a me nel far debitamente a
sua Signoria i convenevoli di nostra casa. „
</p>

<p>
„ Il castello, come tutto ciò che vi si
racchiude, disse lady Asthon, dipende dagli
ordini di Milord per quanto tempo gli
piacerà onorarlo di sua presenza. Ma circa
alle discussioni che riguardano un argomento
sì poco gradito, spero...... „
</p>

<p>
„ Perdonatemi, Milady, disse il Marchese,
ma non voglio lasciarvi prendere con
troppa fretta un partito definitivo sopra un
argomento così rilevante. Dimentichiamolo
alcuni istanti per pensare a più gradevoli
<span class="pagenum"><a id="Page_227"></a>[227]</span>
cose. Ci torneremo sopra a mente più
serena, e meno preoccupata. Ma vedo che
vi è arrivata compagnia. Permettetemi di
profittare della rinovata nostra conoscenza
per offrirvi la mano. „
</p>

<p>
Lady Asthon sorrise, e offerse la mano
al Marchese, che la condusse nel salone
della mensa, usando di tutta la grazia e
galanteria della vecchia Corte, la quale non
permetteva ancora ad un uomo ben educato
il comportarsi verso una ragguardevole
donna con que' modi trascurati e privi
d'ogni cerimonia che si addirebbero ad un
contadino nel ballare colla sua innamorata
in una festa di nozze campestri.
</p>

<p>
Colà trovarono Bucklaw, Craigengelt, ed
alcuni altri vicini che il lord Cancelliere
aveva invitati per tener compagnia al Marchese.
Miss Asthon avendo finta una indisposizione
per dispensarsi dal comparire
alla mensa, rimase vacante il suo posto.
Splendido fino alla profusione fu quel banchetto,
e i convitati non si separarono che
a notte ben avanzata.
</p>

<p class="pad2 center large">
FINE DEL TOMO SECONDO.
</p>
</div>

<div class="footnotes">

<h2>
NOTE:
</h2>

<p>
<a id="note1" href="#tag1">1.</a> Vedi il discorso di Burke sulla Riforma economica.
</p>

<p>
<a id="note2" href="#tag2">2.</a> Qui viene veramente in acconcio il verso del
Tasso
</p>

<p class="indl">
„ <i>Chè ben conosce l'un l'altro gagliardo.</i> „
</p>

<p>
Non credo che si possa tratteggiare con più maestria
una scena, i cui personaggi sieno un negoziatore politico
d'ordine inferiore, e un uomo di Stato. Comunque
il primo abbia sostenuta la parte sua egregiamente,
se il lord Cancelliere non si fosse finalmente
accorto di essere con una spia, sarebbe andato fuor
del suo carattere di avvedutissimo uomo. Ma quando
se ne è accorto? (e qui spicca sempre più l'arte somma
del nostro Autore). Se n'è accorto, quando l'altro
ha scoperto il lato debole della fortezza ed aperta
la breccia.
</p>

<p>
<a id="note3" href="#tag3">3.</a> Tom. I. Cap. VII. pag. 154-156.
</p>

<p>
<a id="note4" href="#tag4">4.</a> Terzo d'un soldo di Scozia.
</p>

<p>
<a id="note5" href="#tag5">5.</a> Giova l'avvertire non intendersi qui per <i>Kelpy</i>
quello spettro di cui parlasi nel Tom. I del Monastero.
Cap. V, p. 185, ma di una spiaggia che viene
descritta subito dopo.
</p>

<p>
<a id="note6" href="#tag6">6.</a> Certamente, anche ai dì nostri, credesi che il
violatore di un lecito giuramento offenda la società ed
il cielo. Ma ai tempi descritti dall'autore, si pensava
che chi infrangeva un giuramento fatto con certe cerimonie,
soggiacesse in questa terra ad un'esemplare punizione
celeste, quasi contemporanea all'atto dello spergiuro.
Perciò, allora i giuramenti degli amanti, lungi
dal riguardarsi, come cosa di lieve peso, aveano per lo
meno l'importanza d'un contratto di nozze. V'erano
di questi giuramenti che obbligavano anche dopo la
morte dell'uno l'altro superstite. Fra le terribili sublimità
della romantica mitologia avvi stupende descrizioni
di scheletri di cavalieri che vengono a portarsi via le
amanti spergiure, come se ne vede un luminoso esempio
nelle stanze liriche sopra <i>Imosina</i>, inserite nel celebre
Romanzo Inglese il <i>Frate</i>.
</p>

<p>
<a id="note7" href="#tag7">7.</a> <i>Raven</i>, in Inglese, significa corvo.
</p>

<p>
<a id="note8" href="#tag8">8.</a> Non ho saputo rendere meglio in italiano questo
ripiego di Craigengelt. In Inglese <i>Wench</i> vuol dire
tanto <i>sgualdrinella</i> quanto <i>verginella</i>.
</p>

<p>
<a id="note9" href="#tag9">9.</a> Col beneplacito del mio ostiere, non fa d'uopo
essere tanto vecchio per ricordarsi di questo fatto. Ho
veduto co' miei proprj occhi, che mi servono ancora assai
bene, uno di questi lacchè precedere la carrozza da
gala di John, conte di Hopeton, padre dell'attuale
conte Carlo, quando marciava in tutta formalità; e rispetto
a questo personaggio potea dirsi che la fama facea
le veci di lacchè.
</p>

<p class="indr">
JEDEDIAH CLEISHBOTHAM.
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così come
le grafie alternative (seguito/seguìto e simili), correggendo senza annotazione
minimi errori tipografici.
</p>

<p>
Copertina creata dal trascrittore e posta nel pubblico dominio.
</p>
</div>

<p>&nbsp;</p>
<p>&nbsp;</p>
<hr class="full" />
<p>***END OF THE PROJECT GUTENBERG EBOOK LA PROMESSA SPOSA DI LAMMERMOOR, TOMO II (OF 3)***</p>
<p>******* This file should be named 42882-h.txt or 42882-h.zip *******</p>
<p>This and all associated files of various formats will be found in:<br />
<a href="http://www.gutenberg.org/dirs/4/2/8/8/42882">http://www.gutenberg.org/4/2/8/8/42882</a></p>
<p>
Updated editions will replace the previous one--the old editions
will be renamed.</p>

<p>
Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.
</p>

<h2>*** START: FULL LICENSE ***<br />

THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</h2>

<p>To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License available with this file or online at
<a href="http://www.gutenberg.org/license">www.gutenberg.org/license</a>.</p>

<h3>Section 1.  General Terms of Use and Redistributing Project Gutenberg-tm
electronic works</h3>

<p>1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.</p>

<p>1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.</p>

<p>1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.</p>

<p>1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.</p>

<p>1.E.  Unless you have removed all references to Project Gutenberg:</p>

<p>1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:</p>

<p>This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at <a
href="http://www.gutenberg.org">www.gutenberg.org</a></p>

<p>1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.</p>

<p>1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.</p>

<p>1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.</p>

<p>1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.</p>

<p>1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.</p>

<p>1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.</p>

<p>1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that</p>

<ul>
<li>You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."</li>

<li>You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.</li>

<li>You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.</li>

<li>You comply with all other terms of this agreement for free
     distribution of Project Gutenberg-tm works.</li>
</ul>

<p>1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.</p>

<p>1.F.</p>

<p>1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.</p>

<p>1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.</p>

<p>1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.</p>

<p>1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.</p>

<p>1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.</p>

<p>1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.</p>

<h3>Section  2.  Information about the Mission of Project Gutenberg-tm</h3>

<p>Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.</p>

<p>Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4 and
the Foundation information page at <a
href="http://www.gutenberg.org">www.gutenberg.org</a></p>

<h3>Section 3.  Information about the Project Gutenberg Literary Archive
Foundation</h3>

<p>The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.</p>

<p>The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at 809
North 1500 West, Salt Lake City, UT 84116, (801) 596-1887.  Email
contact links and up to date contact information can be found at the
Foundation's web site and official page at <a
href="http://www.gutenberg.org/contact">www.gutenberg.org/contact</a></p>

<p>For additional contact information:<br />
     Dr. Gregory B. Newby<br />
     Chief Executive and Director<br />
     gbnewby@pglaf.org</p>

<h3>Section 4.  Information about Donations to the Project Gutenberg
Literary Archive Foundation</h3>

<p>Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.</p>

<p>The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit <a
href="http://www.gutenberg.org/donate">www.gutenberg.org/donate</a></p>

<p>While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.</p>

<p>International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.</p>

<p>Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit:  <a
href="http://www.gutenberg.org/donate">www.gutenberg.org/donate</a></p>

<h3>Section 5.  General Information About Project Gutenberg-tm electronic
works.</h3>

<p>Professor Michael S. Hart was the originator of the Project Gutenberg-tm
concept of a library of electronic works that could be freely shared
with anyone.  For forty years, he produced and distributed Project
Gutenberg-tm eBooks with only a loose network of volunteer support.</p>

<p>Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.</p>

<p>Most people start at our Web site which has the main PG search facility:
<a href="http://www.gutenberg.org">www.gutenberg.org</a></p>

<p>This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.</p>

</body>
</html>
